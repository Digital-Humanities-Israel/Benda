חמשתם /  זאב ז'בוטינסקי /  י"ה ייבין וחנניה רייכמן .

חמשתם .

זאב ז'בוטינסקי .

תרגמו : י"ה ייבין וחנניה רייכמן .

לתוכן הענינים .

תחילת הסיפור הזה מחיי אודיסה הקודמת נעוצה בעצם-ראשיתה של המאה שלנו .
שנותיה הראשונות של מאה זו נקראו אז בפינו " אביב " במובן של התעוררות ציבורית ומדינית , ובשביל בני-דורי היה זה גם אביב אישי –  תקופת-העלומים האמיתית של גיל-העשרים .
והנה שני האביבים הללו , וגם דמות בירתו העליזה של הים השחור בימים ההם , עדוית עצי-השיטים על החוף התלול , נשתזרו בזכרוני עם קורות משפחה אחת , בת חמישה ילדים : מרוסיה , מרקו , ליקה , סריוז'ה , טוריק .
מקצת הרפתקותיהם עברו לעיני ; את השאר , אם יהיה צורך בכך , אספר מפי השמועה או אבדה לפי הניחוש .
אינני ערב לדיוק לא בתיאור חיי גיבורי , לא בסדר המאורעות הכלליים , העירוניים והכלל-רוסיים , אשר שימשו רקע לכל הפרשה הזאת : הזכרון לעתים קרובות מטעה ומכשיל , ובשביל בירורים אין פנאי .
ואולם באחת אני בטוח : חמשתם נחרתו בזכרוני לא במקרה , ואף לא משום שאת מרוסיה ואת סיריוז'ה אהבתי אהבת-נפש , ועוד יותר –  את אמם קלת-הדעת ורבת-הבינה , שעברה בחייה שבעה מדורות גיהינום , –  אלא מפני שעל גבה של משפחה זו , כמו בדוגמה מאלפת מספר-לימוד , סיכמה עמנו את חשבונותיה –  הטובים והרעים –  כל התקופה הקודמת של התבוללות היהודים ברוסיה .
מובטחני , כי את הצד הזה של הענין אספר כהוויתו , בלי תואנות וצדיות , ביחוד מאחר שכל זה כה רחוק מאתנו והפך זה-כבר לנחלת עבר עצוב-ואהוב .
" ימי-דורי , בנכם אני מבטן .
אראה בכם גם זהר , גם רקב .
בנכם אני –  אהב בכם כל כתם , כל ארסכם אהב " .

א : עלומים בפעם הראשונה ראיתי את הגברת מילגרום ואת בתה הבכירה בהצגת-הבכורה של " מונה וואנה " בתיאטרון העירוני .
הן ישבו בתא-הבנואר , לא הרחק מן הכורסה שלי ; היו בתא עוד שלשה אנשים , אך מבני משפחה אחרת .
נתתי דעתי עליהן מסיבה שהיה בה גם משום עידוד וגם משום עלבון ליצר-גאוותי .
הענין התחיל בזה , שחברי הצעיר לעבודה בעתון , סופר ההווי של היחפנים והנמל , אשר ישב על-ידי , אמר לי , תוך המולת האולם המתמלא : –  הסתכל-נא באותה יהודונת אדמונית בתא השלישי מימין : ממש חתלתול במופטה ! < ! [ if ! supportFootnotes ] > [ 1 ] < ! [ endif ] > –  השוואותיו היו לפעמים מוצלחות להפליא : אכן , העלמה הציצה מתוך שפעת תסרקתה האדמונית הלוהטת בדיוק כהציץ חתלתול מתוך גליל-הפרווה על גבי קופסת ממתקים .
בו בזמן ראיתי , שהגברת הצביעה עלי לפני העלמה ואמרה לה משהו , כפי הנראה את כינויי העתונאי ; והבת לטשה עינים גדולות , משכה בכתפיה מתוך אי-אמון והשיבה ( ראיתי זאת בבירור על פי שפתיה ) : –  האומנם ?
לא יתכן !
בהפסקה השניה עליתי אל היציע להתראות עם ידידי הסטודנטים .
מוסד רב-חשיבות היה היציע בתיאטרון העירוני שלנו : מלכות הסטודנטים ; דומה , שהמושבים הצדדיים לא הוקצו אלא להם בלבד .
ומשום כך עמד שם תמיד על משמרתו קצין-משטרה אזורי , תמיד איזה גברתן הדור-צורה , ולו שתי אונות-זקן על חזהו כמו לאחד הגנרלים , ועל כל צרה שלא תבוא עמד הכן לרשותו משמר-שוטרים .
כאשר היו הסטודנטים מחוללים שערוריה ( למשל , בשעה שפיגנר הזקן נצטוח עליו קולו בהגיעו לטון גבוה ב"הוגנוטים " , ובהזדמנות זו הזכירו לו , דרך אגב , את התנכרותו לאחותו הכלואה בשליסלבורג ) , מיד היו מופיעים השוטרים , אוחזים במרפקיהם של הסטודנטים ומוציאים אותם החוצה , והקצין היה פוסע מאחור ומשדלם ברוב-נימוס : –  במחילה מכבודו , אדוני הסטודנט , וכי ייעשה כן במקומנו ?
אותו ערב איש לא חולל שערוריה .
זה שבועיים הכינו העתונים את הקהל לקראת הצגת " מונה וואנה " .
איני זוכר כיצד –  אך גם למחזה הזה הכניסו , בלי ספק , איזו משמעות מהפכנית ( אז היו מתבטאים : " שחררנית " ; הכל באותן השנים השתקף , אם לחיוב ואם לשלילה , באספקלריה של שחרור , ואפילו קירטוע צווחני בקולו של טנור , המכונה " סוליסט של הוד מלכותו " ) .
ההצגה אימתה את כל התקוות שתלו בה .
את תפקיד הגיבורה הראשית מילאה שחקנית , שכולנו היינו מאוהבים בה .
מחצית העלמות בעיר חיקו את קולה הלטפני-העצוב והושיטו יד למכריהן ללא כפיפה , הכף למטה –  כמוה .
מסדרון היציע , שבהפסקות דמה , כרגיל , לשדרה בה זרמו , צפופים זה לזה , שני נהרות מקבילים של טיילים , היה משול עכשיו ל"פורום " : קבוצות קבוצות –  ובכל קבוצה ויכוח על אותו הנושא : היתכן כי פרינציוואלה ישב עם מונה וואנה , בלבוש כזה לעורה , לילה שלם ואפילו לא שלח אליה את ידו ?
על כך התנגחו הסטודנטים גם באותה הקבוצה , בה מצאתי את ידידי ; מבעד לקולותיהם הנרגשים הבחנתי , כי גם בחבורה הסמוכה , שהיתה רבת-עם ביותר , נתרתחו הרוחות באותו ענין עצמו .
פתאום ראיתי כי במרכז החבורה ההיא עמדה אותה עלמה אדמונית .
היא נראתה כבת תשע-עשרה .
קומתה לא היתה גבוהה , אך מבנה-גופה נאה להפליא לפי הטעם המדושן של אותה תקופה סומקת-הדם .
היא לבשה , כמובן , מחוך צר-גיזרה ורחב-מתנים , אך , כנראה , בלי " כרים " , מה שנחשב בשכבות-החברה הבינוניות , כפי שהוגד לי , לחידוש בלתי-צנוע .
שרווליה התפוחים לא הגיעו אפילו עד מרפקיה , ואף כי צוארון שמלתה תמך את גרונה בצניעות נזירית , הרי מתחת לצוארון מלפנים נראה , בכל זאת , גלאי בשיעור של אצבע וחצי לערך , אף זאת בגדר חוצפה בזמנים ההם .
להשלמת אותו הרושם החיצוני , הגיעו לאזני קטעי-שיחה בזו הלשון : –  וכי יתואר הדבר , –  התרתח אחד הסטודנטים , –  כי פרינציווולה ...
–  זה נורא !
–  קראה העלמה האדמונית , –  במקומה של מונה וואנה לא הייתי מרשה זאת בשום פנים .
למך שכמותו !
העומדים מסביב פרצו בצחוק , ואחד מהם קרא בתרועת-צהלה : –  את נחמודת , מרוסיה , תמיד תאמרי משהו כזה , שיש חשק לנשקך על שתי לחייך .
–  אכן , דבר גדול , –  ענתה בשויון-נפש מרוסיה , –  עוד מעט ולא יישאר ברחוב דה-ריבאס אף סטודנט אחד , שיוכל להתפאר כי לא התנשק עמי מעולם ...
יותר מזה לא הבחינה אזני , אף כי עשיתיה כאפרכסת .
נסתיימה ההצגה באופן מרומם ביותר .
לאחר המערכה הראשונה והשניה חיכו עדיין הפרטר והתאים לחוות-דעתו של המחוקק העליון –  היציע , ורק כשניתן האות משם , היו פורצים במחיאות-כפים סוערות ; ואילו כעת הרעימו על דעת עצמם גם התאים וגם הפרטר .
פעמים ללא-ספור יצאה להחוות קידה הלהקה כולה , אחר-כך –  מונה וואנה עם פרינציוואלה , אחר-כך –  מונה וואנה לבדה במעטה-הקטיפה השחור .
פתאום מתוך רעם-התשואות נשמטה הנעימה הראשית : היציע הצדדי נאלם מזה ומזה ; אות הוא , כי ממשמש ובא שיא הפגנת הכבוד , שהיה עד אז מנת חלקם של זמרות וזמרים איטלקיים בלבד : הסטודנטים פרצו אל הפרטר .
שאר הקהל פנה אליהם מתוך צפיה , בעודנו מוחא כפיים בלי הרף .
ושוב התרומם המסך הססגוני , אך שום אדם לא נראה עדיין על הבמה –  גם שם ציפו להופעת הוד רוממותו הנוער .
וכהרף-עין פרצו בכל המעברים קדימה מעילים כחולים ואפורים .
זכורני , בראש כולם , במעבר התיכון , צעד בצעדי-ענק גרוזי גברתן , והבעת פניו –  כבדת-רצינות ורבת-תקיפות , כאילו הלך לבריקדה .
בגשתו עד לתזמורת , תחב את כובעו תחת בית-שחיו ובלי חפזון , אולי גם לא בקול רם ביותר , מתוך הכרה בוטחת בערך-עצמו הכביר , מחא כף אל כף שלש פעמים בקצב מדוקדק ( " משל לשולטן , הקורא אליו את זוליכה היפיפיה מאחרי הסורג " –  כך נכתב למחרת באחד העתונים ) .
ורק אז , בתשובה לקריאת הפדישח המצווה , יצאה מאחורי הקלעים זוליכה היפיפיה .
ראיתי , כי שפתיה רעדו באמת ורתת בכי-גיל שם מחנק לגרונה .
ומסביב השתוללה סופה שלא תתואר .
שני שמשי התיאטרון יצאו בריצה מאחורי הקלעים לאסוף את סלי הפרחים על מנת לפנות מקום בשביל מה שנחשב אז יקר מפרחים : אל הבמה הועפו כובעים תכולים –  מעוכים , דהויים וסדוקי-מצחיות .
מאחורי הסטודנטים עמדו פריסטבים < ! [ if ! supportFootnotes ] > [ 2 ] < ! [ endif ] >  וקציני-משטרה , כולם אחד לאחד , שתי אונות-זקן יורדות להם על חזיהם .
סבר-פניהם היה סלחני ורב-חסד , מפיק רוממות חגיגית , כיאה לבדולח-הנברשות הלוהט , לקירות המופזים , לעמודי-הפסלים , לקטיפה האדומה של הכורסות והמעקים , לחליפותיהם החגיגיות של משלחי-התבואות וגבירותיהם שחורות העין , לכל ברק-הפאר של אודיסה השאננה והשבעה .
הסתכלתי במרוסיה : היא יצאה מכליה מרוב-אושר , אך הביטה לא אל הבמה אלא על הסטודנטים , משכה את אמה בשרווליה התפוחים וכנראה הראתה לה את ידידיה הקרובים ביותר מבין המון מעילי-השרד הכחולים והאפורים וגם פירשה בשמותיהם ; אם זכרוני לא יטעני –  כעשרים או יותר , עד שהתחיל לצנוח מן התקרה , אף הוא בהדרת-רוממות , מסך-המגן .

ב : סריוז'ה מישהו אמר לי , כי שם משפחתה של העלמה האדמונית מילגרום ; ובלכתי מן התיאטרון נזכרתי , כי אחד מבני משפחה זו כבר מוכר לי .
נפגשתי עמו זמן מועט לפני-כן , בקיץ .
התארחתי אז אצל מכרי , שבילו את שלהי-הקיץ בקייטנה ליד לנז'ירון .
בבוקר אחד , כשמארחי עוד ישנו את שנתם , ירדתי לרחוץ בים ואחר-כך עלה בדעתי לשוט מעט בסירה .
היתה לידידי הללו דוגית שטוחת-קרקעית לשני זוגות משוטים .
בקושי הגלשתי אותה מן החול המימה , ורק אז נגלה לי כי מישהו גמם בלילה את שני האוגנים בדופנה הימנית של הסירה .
גם אוגני-מילואים לא מצאתי .
משונים היו האוגנים על חופנו –  יתדות-עץ פשוטות , שאליהן נהגו לקשור בחבלים משוטים מגושמים מעובי-כפות : דרושה היתה לשייט מומחיות מיוחדת כדי שלא יינקעו המשוטים ממקומם ולא יטפחו על פני המים במאוזן .
לעומת זאת לא היה צורך בשום מומחיות בשביל לעשות אוגן חדש מסוג זה : להקציע זלזל וחסל .
ואולם על דעתי לא עלה הדבר כלל וכלל .
דורנו כאילו בלי אצבעות גדל : כשנתלש כפתור מבגדנו , היינו מרכינים ראש בפחי-נפש וחולמים על חיי-משפחה , על אשה –  יצור מופלא , שאינו נרתע מפני שום מעללי-גבורה , יודע היכן קונים מחט והיכן חוטים וכיצד ניגשים בכלל לכל העסק הזה .
עמדתי לפני הסירה בראש מורכן מרוב מפח-נפש , כמו לפני מכונה מורכבת , שנתקלקל בה משהו מסתורי ודרוש אדיסון כדי להציל את המפעל האבוד .
בפורענות זו ניגש אלי גימנזיסט אחד , כבן-שבע עשרה לפי מראהו .
אחר-כך התברר כי לא מלאו לו עדיין שש-עשרה , ואולם קומתו היתה גבוהה מכפי גילו .
הוא הסתכל בגדמי-האוגנים בעין מומחית של גבר רב-נסיונות והציג לי שאלה מעשית : –  מי כאן אצלכם השומר על החוף ?
–  צ'ובצ'יק , –  אמרתי , –  אבטונום צ'ובצ'יק ; דייג כזה .
הוא ענה בנעימת-זלזול : –  מכאן גם ההפקרות .
צ'ובצ'יק !
אף חבריו הדייגים אוחזים אותו ליחפוף .
זקפתי ראשי בשמחה .
הבלשנות היתה תמיד ראש-תאוותי בחיים .
ולפי שחייתי בחוג של משכילים , שהשתדלו לבטא את כל המלים בנוסח רוסי-ספרותי , לא שמעתי מכבר את הדיבור כהלכתו של ה"פונטנים " , של לנז'ירון , פרסיפ וגן-הדוכס .
" אוחזים ליחפוף " .
נחמד !
" אוחזים " –  זאת אומרת חושבים ; ויחפוף –  לא ניתן לתרגום כלל : במלה אחת זו כלולה אנציקלופדיה שלמה של מלות-גנאי .
איש-שיחי הוסיף לדבר באותו הנוסח , אך זוהי הצרה , כי מלבי אני נשתכחה כבר שפת עיר מולדתי .
אוכרח איפוא למסור את דבריו בשפה הרשמית , בעוד שארגיש מתוך כאב-לב , כי כל משפט ומשפט – " לא זה " .
–  חכה רגע , –  אמר הבחור , –  אפשר לתקן זאת בנקל .
אכן כאן עמד לפני אדם מגזע אחר , אדם שנתברך בעשר אצבעות !
ראשית , נמצאה סכין בכיסו , ולא אולר סתם , אלא סכין " פינית " דוקא .
שנית , השיג בו במקום גם את חומר-העץ : לאחר שהביט כה וכה , אם אין עין רואה מסביבנו , ניגש בביטחה לסוכת-הרחצה הסמוכה ועקר מתחת למעקה-מדרגותיה את קנה-המסעד התחתון .
שבר אותו על ברכו לשני חצאים ; את החצי האחד הקציע ; מדד , אם אפשר לתחבו לחור , שוב הקציע קמעה , קרצף את שיירי האוגנים הישנים והכניס חדשים במקומם .
כעת , לשם הסיום , לא היה חסר אלא פסוק מן השיר : " נו , זקן , כעת גמרנו ... "
–  תחת זאת , באותה המעשיות הקולעת ישר אל המטרה , הוא הציע לי את צורת התגמול על הטובה שעשה לי : –  התקח אותי עמך –  לשוט מעט בסירה ?
הסכמתי , כמובן , אבל אגב-כך הסתכלתי שנית בסמל שעל כובעו ושאלתי , לצאת ידי חובה : –  הרי שנת-הלימודים כבר התחילה –  מן הדין היה , חבר , שתשב כעת בשיעור הראשון ?
–  Le cadet de mes soucis < ! [ if ! supportFootnotes ] > [ 3 ] < ! [ endif ] > , –  השיב מתוך שויון-נפש , כשהוא כבר משחיל את לולאות-החבל של המשוטים בתוך האוגנים .
הפסוק הצרפתי יצא מפיו בהיסח-הדעת ולא לשם התהדרות : אחר-כך נודע לי , כי לצעירי-הילדים במשפחתם היו מחנכות צרפתיות ( אך לא למרוסיה ולא למרקו : בזמנם לא הירבה עוד האב להרוויח כל-כך ) .
הוא לא התהדר בכלל .
יתר על כן –  לא התענין כל-עיקר באיש-שיחו ובמה שהלז חושב עליו , אלא שקוע היה כולו במלאכה : בדק את הלולאות ; הרים את משטח-הנסרים , לראות אם אין מים מתחתיו ; פתח את הארגז מתחת למושב האחורי והביט אם כלי-השאיבה נמצא במקומו ; דפק פה ושם , שפשף משהו .
בו בזמן הספיק לספר לי , כי החליט " להתפלח " מן הכיתה , הואיל ונודע לו מפי חברו ללימודים , שהתגורר בדירת היווני , כלומר –  הצ'כי שהורה יוונית , כי פדגוג זה אומר להזמין אותו , את ידידי החדש , היום אל הלוח , מחוץ לתור .
לכן השאיר פתקה לאמו ( היא מאחרת לקום ) : " אם יבוא השמש מבית-הספר , הגידי לו שהלכתי אל רופא-השיניים " , הפקיד את ילקוטו אצל הטבקאי השכן והפליג ללנז'ירון .
–  אדם חברותי היא אמך , –  שיבחתיה מקרב-לב .
כבר חתרנו במשוטים .
–  אפשר לחיות , –  אישר הבחור , – < ! [ if ! supportFootnotes ] > [ 4 ] < ! [ endif ] > tout à  fait potable.
–  ובכן , מדוע הנחת את ילקוטך אצל הטבקאי ?
הרי יכולת להשאירו בבית , כיון שהאם מסכימה .
–  אי-אפשר בגלל אבא .
הוא עדיין טירון .
עד היום לא יוכל להרגע שאני חותם במקומו תחת הציונים .
אין דבר , יתרגל .
מחר אכתוב את כל הפתקה בכתב-ידו : " בני , מילגרום סרגיי , תלמיד כיתה ה' , נעדר ביום פלוני מחמת כאב-שיניים " .
בינתיים עברנו מרחק הגון .
הוא חתר יפה להפליא וידע את כל הביטויים בלשון הספנים .
הרוח תתגבר היום שוב , סמוך לשעה חמש , ולא רוח סתם , אלא " טרמונטן " .
הדפן במשוט הימני , ולא –  נעלה על אותה ' אלונית' " .
" הבט-נא –  פגר חזיר-ים " , –  והצביע על נבלת דולפין שהסערה פלטה אותה אתמול על הרובד התחתון של שובר-הגלים לא הרחק מן המגדלור .
ברווחים בין הערה להערה בהלכות השיט , הספיק למסור לי הרבה ידיעות מקוטעות על משפחתו .
אביו בכל בוקר " מפליג בקרונית-הסוסים למשרדו " .
משום זה מסוכן הוא כל כך כש"לא מתחשק " לך ללכת לגימנסיה , –  מוכרח אתה לצאת מן הבית יחד אתו .
בערבים בביתם " יריד " ממש ; אל אחותו הבכירה באים ה"פסז'ירים " שלה , רובם סטודנטים .
יש לו עוד אח בכור , מרקו , אדם לא רע , אפשר לסבול –  אבל " חושם " ( את המונח הזה לא שמעתי עד אז : כנראה –  מעין גולם ) .
מרקו הוא " ניצשיאני השנה " .
סיריוז'ה חיבר עליו חרוזים כאלה : טרזן ברעיונות –  אך קרוע-מכנסים ; למד משנה חכמה : בכל כתה שנתים .
–  בביתנו , –  הוסיף , –  זהו המקצוע שלי .
מרוסיה תובעת ממני חרוזים על כל אחד ואחד מן הפסז'ירים שלה .
האחות ליקה , אף היא , כנראה קשישה מסיריוז'ה , " כרסמה כבר את צפרניה האחרונות , ועכשיו היא משתעממת ורוגזת על כל אודיסה " .
הצעיר שבכולם טוריק , אבל הוא –  משענת כסא-המלכות " : המשפט שהוא חורץ על כל דבר " נכון עד כדי כך , שכל השומע עלול להחמיץ " .
אל המגדלור –  שכחתי להגיד זאת –  הגענו באורח זה : סיריוז'ה , בראותו " אלונית " אחת שהיינו בודאי עולים עליה , אלמלא פקד " להדפין " , נזכר כי עכשיו , על יד המזח האנדרוסובי , " מלא אלוניות " מחרסון , טעונות אבטיחים " מנזריים " .
–  רצונך , ניגש לשם ?
שם גם נסעד את לבנו : אני אכבד אותך .
נעימה ומשעשעת מאוד היתה לי חברתו , ובקייטנה איש לא היה זקוק לסירה עד הערב : הוא גם הבטיחנו לאסוף אליו , בדרך שובנו , אחד מן " המזללה " , הלז יחתור ואני אנוח .
הסכמתי ; ואנו התחלנו לחתור אל הנמל , בעקפנו את המגדלור ; בזבזנו על כך כשלש    שעות , מחמת הרוח והאדוה ומפני הצורך לשאוב בכל חצי שעה מתחת למשטח-הנסרים את כל הים השחור .
–  אכן , אדמירלים יבשתיים הם אנשיך , –  גידף סיריוז'ה את ידידי , שהזניחו כל-כך את הסירה .
במעגן פילסנו לנו בקושי דרך בין האלוניות , כמו ברחבת-השוק בשעת יריד .
הספינות הקטנות כמעט שהתחככו זו בזו , וסיריוז'ה ידע להבחין בין סוג לסוג ולכנות כל אחת בשם –  זו אלונית וזו ארבה וזו אסדה , וזו אילפא , ועוד חמישה או עשרה שמות אחרים .
נראה , שגם אותו ידעו כאן רבים .
מן הסיפונים הגדושים אבטיחים , קראו בשמו כמה פעמים , דרך חיבה , בלשון כזו בקירוב : –  אוהו , סירוז'קה –  אתה להיכן , ארחא-פרחא ?
למה אינך הולך לכיתה , בן הכלב ?
מה שלומך ?
–  על כך לא היתה בפיו אלא תשובה אחת : –  סקנדיבוברום !
–  כלומר , אם לשפוט על פי הטון : –  מצויין , כפתור ופרח !
מאילפא אחת קרא אליו גברתן בתרבוש אדום , שהחשיף את שיניו הלבנות , משהו ביוונית , וסיריוז'ה נענה לו אף הוא באותה השפה ; אינני שומע יוונית , אך לדאבוני , הבחנתי ב"סוף פסוק " : " טין מיטרה סו " , צירוף שפירושו – " את אמך " .
בשיחותיו אתי נמנע סיריוז'ה מסגנון זה .
ברם , בהרצותו לפני את השקפותיו על תלמידות הגימנסיות השונות באודיסה , הוא הביאני גם קודם במבוכת-מה בניבי-לשונו : אפנת-המדים המטורזנת ביותר היא זו של חניכות קורקינה-טקלי –  הצבע הסגול מבליט את התוכן להפליא : מראה-נוף גבעתיים מצטייר שבעתיים !
כשהגענו למעגן , הוא אסר עלי באיסור חמור להכניס את חלקי בהוצאות-הסעודה , רץ אי-שמה והביא תרמיל מלא מזונות .
ובה בסירה , לאחר שטבלנו את ידינו , לשם היגיינה , באשנב-מים בין קליפות-אבטיחים , היטבנו את לבנו בסעודה הטעימה ביותר בחיי .
אך עוד יותר מעצם-הסעודה ערב לי מראהו של סיריוז'ה , באכלו את סעודתו .
דבר גדול הוא זה שהאנגלים קוראים לו table manners : אין זו אך ורק הידיעה כיצד להחזיק מזלג כהלכה ולבלוע את המרק בלי ליווי מוסיקלי ; זהו " טקס-האכילה " בכלל –  פולחן מורכב , מיוחד לכל סוג וסוג של מזון ולכל הנסיבות השונות , דרך שכבשוה בקדושה דורי-דורות של מסורת גסטרונומית .
וכי המזלג העיקר ?
אין זו חכמה יתירה לעשות תנועות-חן מרהיבות-עין כשיש לך מזלג .
ואילו כאן לא זו בלבד שלא היה שום מזלג בנמצא , אלא בכלל היה זה דבר שלא במקומו .
הנה , למשל , כעך : סיריוז'ה לא פרס אותו לשנים , אלא חתכו לאורך " קו-המשוה " לשתי טבעות , מרח את שני הפלגים בשומן , גרד מעל הקרום המבהיק את זרעוני השומשומין , זרה אותם על פני השומן במידה שווה , כזורע מנוסה בשדה-הניר , שוב הצמיד את שני החצאים זה לזה , ורק אז , מבלי שבור את הכעך בידיו , נעץ בו שיניים .
והרי דגה יבשה : סיריוז'ה אחז בזנבה , טפח בה כעשר פעמים על גבי עקב נעלו השמאלית והסביר לי : " העור יהיה נוח יותר לפשיטה " .
ובאמת –  הדגה שלו הניחה להפשיט את עצמה מעורה ביתר מהירות ושלמות מאשר הדגה שלי , אף על פי שפעלתי בעזרת סכינו הפינית .
הוספתי עדיין לחתוך שכבות שקופות ומלוחות , המעורות בשיכים החזקים של שלדה , בשעה שמן הדגה שלו לא נשאר אלא רבב שמן על סנטרו , על לחיו ובקצה חטמו .
ואולם גולת-כותרתו של הטקס היתה –  אכילת האבטיח .
התחלתי לחתוך אותו פרוסות-פרוסות ; סיריוז'ה אמר בחפזון : " בשבילי אל תחתוך " .
הוא לקח רבע שלם , הגישו לנגד עיניו , התענג קמעה על שלל-צבעיו המרהיב –  ונעלם .
ממש נעלם מן העין : היה סיריוז'ה –  ואיננו .
לפני ישב מדי-גימנזיסט , ומעל גבם –  מסכת שיש ירוק במקום ראש .
הקנאה אכלתני : הרגשתי כמסתכל מן הצד , איזו חויה עוברת עליו באותו רגע .
אבטיח טוב –  ריח של מים שקטים נודף ממנו , או להיפך , לא חשוב ; אך הזוכה לצלול כמוהו בתוך האבטיח –  הריהו כמי שהרחיק לשחות בים שקט לפנות ערב , שכב לו אפרקדן ושכח את הכל .
האידיאל של נירונה : אתה והטבע , –  ולא עוד .
הקנאה אכלתני : חטפתי את הרבע השני ונפרדתי גם אני מן האדמה .
אחר כך בא ה"אחד מן המזללה " , ושלא מרצוני הרהרתי בנוסח ברלין : so sieshte aus.
סיריוז'ה הציגו לפני : מוטיה בנבק .
הוא היה כבן עשרים , אך למרות הפרש-הגיל היו שניהם , כנראה ידידים מובהקים .
בדרך שובי נרדמתי ואת שיחתם לא שמעתי ; אבל בכל השאר נזכרתי אז , לאחר התיאטרון , בשבתי על ספל קפה מזרחי עם צלחת רחט-לוקום בבית-קפה יווני המחובב עלי , בפינת הסימטה האדומה .

ג : ב"ספרותון " בנשף של מוצאי שבת בחוג הספרותי-האמנותי , לאחר הקונצרט , עת הוציאו השמשים את הכסאות לקראת הריקודים ב"אולם-הגפן " , תפסה מרוסיה בשרוול אמה , הביאה אותה לפני ואמרה : –  האשה הזאת רוצה להתוודע אליך , אך מתביישת : אננה מיכאילובנה מילגרום .
–  דרך אגב , עלי להציג גם את עצמי : אני בתה , אך אין היא אשמה בשום דבר .
אננה מיכאילובנה הושיטה לי את ידה , ומרוסיה פקדה עליה בלחש : " התנהגי כשורה " והלכה לבחור לה " קבלר " ; כי החוק , הקובע סדר הפוך לדבר , לא בשבילה הוחק .
אולם - " הגפן " נקרא בשם זה על שום שקירותיו היו מקושטים בתשליב בולט של זמורות-גפן ואשכולות-ענבים .
ה"חוג " תפס בית שלם .
למי היה שייך ומי גר בו לפני כן –  איני זוכר , אבל ברור שבעליו היו מבני-אצילים עשירים .
הוא נמצא במקום הטוב ביותר שבכרך , בקו-הגבול שבין שני עולמותיו –  העולם העליון והנמל .
עד היום , בעצמי את עיני , יכול אני להחיות בלבי , אמנם –  מבעד לערפל המטשטש את הפרטים , את הככר הגדולה , זכר לאדריכלות אצילה של אמנים ממדינות-הים בשליש הראשון של המאה התשע-עשרה , ועדות לטוב-טעמם השקט והמיושן של בוני-העיר הראשונים –  רישליה , דה-ריבס , וורונצוב , וכל אותו הדור החלוצי של סוחרים ומבריחי-מכס , בעלי שמות איטלקיים ויווניים .
ישר ממולי נמצא כבש הספריה העירונית , משמאל , על רקע המפרץ הנרחב כמעט לאין-קץ –  הפריסטיל < ! [ if ! supportFootnotes ] > [ 5 ] < ! [ endif ] >  של בית העיריה .
שניהם לא היו מביישים לא את קורינת ולא את פיזה .
פנה ימינה –  וראית את הבתים הראשונים של הרחוב האיטלקי , שכבר בזמני נקרא על שם פושקין , אשר כתב כאן את " אוניגין " .
פנה שמאלה –  וראית את המועדון האנגלי , וממנו והלאה –  את החזית השמאלית של התיאטרון העירוני .
כל אלה נבנו בזמנים שונים , אך כולם –  מתוך אותה האהבה לרוחה הנכריה , הלטינית וההלנית , של העיר הקרויה בשם בלתי מובן , שכאילו הושאל מאגדה על מלכות מופלאה " מקדם לשמש וממערב לירח " .
וכאן , על יד עצם בית-ה"ספרותון " ( שאף הוא דמה דמיון-אחים לאותן החוילות שראיתי בסיינה ) , נמצא אחד המורדות אל תהום הנמל , ומשם , בימים שקטים , עלה ריח של זפת והגיע הד המדלים .
באותה תקופה של שלטון הצנזורה היה ה"חוג הספרותי " בבחינת נאות-מדבר של המלה החפשית ; כולנו שהשתתפנו בו לא הבינונו בעצמנו , למה התירה אותו הרשות ומדוע לא סגרה אותו אחרי-כן .
מרי גלוי לא היה מצוי בו , כולנו היינו מאומנים כהלכה , ומלים כגון " אבטוקרטיה " ו"קונסטיטוציה " –  לא היתה להן דריסת-רגל במילון הפומבי שלנו .
ואולם בכל דבר ודבר שנסבה עליו שיחתנו –  מן " היחידה הזעירה של הזמסטבו " < ! [ if ! supportFootnotes ] > [ 6 ] < ! [ endif ] >  ועד ל"פעמון השוקע " של האופטמן –  בכל פיעפע המרי : תוגת-השממון הצ'כובית נתפרשה אצלנו כמחאה על המשטר ועל בית המלכות ; היחפנים הבדויים של גורקי , עד למאלוה ועד בכלל –  כאזעקת פעמון לבריקדות .
למה וכיצד –  לא הייתי נוטל על עצמי להסביר כעת , אך כך היה הדבר .
מפלגות טרם היו בארץ , פרט לאלו שבמחתרת ; המרכסיסטים הליגליים וה"נרודניקים " < ! [ if ! supportFootnotes ] > [ 7 ] < ! [ endif ] > –  לא תמיד ידעו בדיוק במה הם שונים זה מזה , ונמנו ( מבלי מחות על כך ) יחד עם ה"קדטים " < ! [ if ! supportFootnotes ] > [ 8 ] < ! [ endif ] >  העתידים , על האינסוף הכללי של " המחנה המתקדם " ; ואף-על-פי-כן , גם מבלי שתהיינה לנו פרוגרמות , התחכמנו לגלות אי-סבלנות פרוגרמטית רתחנית .
מישהו קרא הרצאה על נדסון , בהשתדלו להוכיח , שהוא לא היה משורר-אזרח , אלא משורר בעל-ביתי , " קיפה מוקייביץ' בחרוזים " .
במשך שעתיים רצופות " הרביצו " בו נואמים-מתנגדיו בגלל השקפה ריאקציונית זו , והיושב-ראש , יווני , פקיד-ביטוח לפי מקצועו , שלל על דעת עצמו מן המרצה את הזכות לשאת נאום-סיום לשם הצטדקות , וכך נשאר האיש בקלונו לעולמים ; ומה , בעצם , היה פשעו –  לא אזכור , וגם אין זה חשוב .
ואולם אז נודעה לכל אלה חשיבות מזעזעת ממש ; וכשם שבית המועדון ההוא עמד במרכז הראשי של העיר מבחינה גיאוגרפית , כך היו אותם ימי ה' ב"ספרותון " לנקודת-המרכז של התרוצצותנו הרוחנית .
ברם , כשאני משקיף אחורנית ומתבונן בכל אלה ממרחק של שלושים שנה , הריני סבור כי התופעה המעניינת ביותר בחיינו בימים ההם היתה אחוות-השלום בין הלאומים .
כל שמונת או עשרת העמים של אודיסה הישנה נפגשו באותו מועדון , ועל דעת איש לא עלה כלל לציין , ולו רק בהרהור-הלב בלבד , בן איזה עם הוא פלוני או אלמוני .
כעבור שנתיים נשתנה הדבר , אך בראשית שחרה של המאה שכן שלום-אמת בינינו .
מוזר : בבית , כמדומני , חיינו כולנו חיים נבדלים מן הנכרים : פולנים היו מעורבים עם פולנים , רוסים –  עם רוסים , יהודים –  עם יהודים ; יוצאים-מן-הכלל היו נדירים למדי ; ואולם עדיין לא תהינו על סיבת הדבר ומתחת להכרתנו חשבנו תופעה זו לשיבוש זמני , ואת ערבובית-בבל הססגונית של הפורום המשותף –  לסמל המחר הנהדר .
ואולי יותר מכל היטיב לבטא הלך-רוח זה –  על שלוותו השטחית ועל איומו התת-קרקעי –  אחד מחברי ללגימה , איש ישר ושוטה , טנור מן האופירה , בעל שם-משפחה אוקראיני .
פעם אחת , במסיבת מוצאי-שבת , ניגש אלי , מבוסם , בסוף סעודת-הערב , לחבקני על איזה נאום-כוס שהשמעתי : –  ירדת    היום לחדרי-בטני ממש , –  אמר , בהטביעו על לחיי נשיקה משולשת , –  מעכשיו לא יפרידונו לא אש ולא מים : אחים עד אחרית-החיים .
ורק חבל שעוד יפטפטו הבריות על הדת : זה רוסי , זה יהודי .
מה איכפת ?
ובלבד שתהיה נשמה אחת , כמו לשנינו .
ואילו פ .
מכרנו –  ענין אחר : נשמתו –  נשמה יהודית .
נשמה מנוולת היא זו ..
*        * *  אננה מיכאילובנה נתגלתה לי מקרוב כגברת צעירה למראה , ועיניה –  טובות להפליא .
היא התנצלה הרבה על מעשה-הקונדסות של בתה – " בודאי אין דעתך פנויה לזקנות , חפצך לרקוד " .
הסברתי בתום-לב , שעוד בהיותי בגימנסיה גירש אותי צורן , המורה לריקודים , מן הכיתה , בגלותו שאין אני מסוגל בשום פנים לתפוס את ההבדל בין קאדריל לבין וואלס בשלשה " פא " .
ישבנו בפינה מאחורי עלי-הפיקוס ושוחחנו ; נסיתי מתחילה לקשור שיחה " גלנטית " ( " בקרוב תמלאנה לבתי עשרים שנה " – " מי זה הרשה לך , גברתי , להנשא לאיש בכיתה א' ? " ) , ואולם היא בפשטות סילקה את כרכורי בתנועת-ידה , ובלי צרמוניות יתירות העבירה אותי לחדר-הילדים .
–  שמע נא , באמת רציתי להפגש אתך .
בעלי הכיר בשעתו את אביך , זכרונו לברכה , על הדניפר ; שוחחנו עליך לעתים קרובות ורציתי לשאול אותך : למה זה אתה , אדם מוכשר , מסתובב בלי מקצוע ?
לגבי היכרות ראשונה היתה זאת שאלה מעליבה עד מאוד ; אבל היא נתברכה בכשרון מיוחד ( אותו מצאתי אחר-כך במידה עוד יותר גדושה אצל מרוסיה ) להגיד את הדברים הבלתי-נוחים ביותר בחביבות יתירה , כאילו לה מותר הכל .
–  בלי מקצוע ?
הרי אני עתונאי זה כמה שנים .
היא נתנה בי עיניה בהשתוממות אמיתית , כאילו אמרתי , שזה עשר שנים רוקד אני על רגל אחת .
–  הרי אין זו קריירה .
לכתוב אפשר עוד שנה , עוד שנתיים ; אין אדם יכול לחבר פליטונים כל ימיו .
איגנץ אלבטוביץ' ( הוא בעלי ) היה מסדר אותך ברצון במשרדו ; או תן דעתך לפרקליטות ; או לדבר-מה אחר , אך הרי אי-אפשר לו לאדם שיתנודד בחלל האויר ללא פרנסה של ממש .
מתחילה נסיתי להוכיח לה את סגולותיו המזינות של משלח-ידי , אך הרגשתי , כי לא תועיל לו הסניגוריה : במושגיה על הסולם החברותי לא נתיחד , בפשטות , שום שלב בשבילו .
בתקופות הקודמות , כפי המסופר , הביטו כך כל האנשים ההגונים על שחקני-הבמה ; או , אפשר , נתגלתה כאן תורשה יהודית , ומשלח-ידי נראה בעיניה כעין מקצוע של " מלמד " , שאדם בוחר בו רק משום שלא נמצאה לו שום פרנסה אחרת .
משכתי ידי מן הסניגוריה ועברתי להתקפה : –  גילוי-לב תחת גילוי-לב .
מכיר אני שנים מילדיך : את העלמה הבכירה הזאת ואת סיריוז'ה .
הגידי : כיצד נקלטות עצותיך הטובות בלבם הם ?
שניהם נחמדים , אבל , חוששני , לא בסגנון שלך ...
–  הו , זה ענין אחר .
הם –  ילדי .
יקל לי לטפס ולטייל על גג משופע , מאשר להשיא להם עצות .
–  מדוע ?
–  האדם האחרון , שהבריות שומעים בקולו , הוא האם ; או האב , היינו הך .
בכל דור ודור חוזרת הטרגדיה של אבות ובנים , ותמיד אחת היא : ביום לא-עבות אחד מתברר , כי דוקא כל מה שמטיפים ההורים היה לבנים לזרא , ויחד עם זה –  גם ההורים עצמם היו להם לזרא .
תודה רבה , איני רוצה .
" גברת פיקחת " –  הרהרתי בלבי והחלטתי , כי לא אוכל לבלות את הערב ביתר-ענין מאשר בחברתה .
משפחה זו כבר עוררה את התענינותי ; התחלתי לשאול אותה בפרטות על אודות ילדיה , היא סיפרה ברצון ולרגעים –  במידה כזו של גילוי-לב , שעלולה היתה לצרום את אזני , אלמלא יצאו כל הדברים מפיה באופן חביב כל-כך .
בין ריקוד לריקוד ניגשה אלינו בריצה מרוסיה ואמרה לי , בהצביעה על אמה : " הזהר , היא דמי-וירז' < ! [ if ! supportFootnotes ] > [ 9 ] < ! [ endif ] >  אמיתית –  הקסם תקסים , ולרומן לא תסכים " ; אחר-כך הודיעה לאמה : " כל הערב רוקדת אני עם נ.נ . ; מאוהבת , חבל שיש לו שפם , אך אני מקווה , שהוא רך –  לא ישרוט " –  ונעלמה .
–  דיבורים אין בהם ממש , –  אמרתי כדי לנחם את אננה מיכאילובנה .
סבור הייתי , כי רמזיה המוחשיים של הבת הביאוה לידי מבוכה ; אבל היא לא נבוכה כלל .
–  לבנות בדור זה , הדיבור והמעשה –  אחד הם : ההבדל אינו מבהיל אותן .
–  ואותך ?
–  כל אם חרדה לילדיה ; אך פחות מכל חרדה אני למרוסיה דוקא .
האם התנדנדת פעם בילדותך בנדנדת " צעדי-ענק " ?
טס אתה , כביכול , כמעט עד הירח , נופל משם למעמקי-תהום ממש –  אך כל זה רק דמיון בעלמא ; לאמיתו של דבר , יש חבל חזק וגבול קבוע .
למרוסיה יש גבול , שממנו והלאה שום שפם לא ישרטנה –  אף כי לא הייתי רוצה , כמובן , לדעת בדיוק , היכן הוא הגבול הזה ; –  אך הנה בעלי .
איגנץ אלבטוביץ' היה הרבה יותר קשיש ממנה , בעל-בשר , סנטרו מגולח , לעיניו משקפיים ; אף לפי מראהו החיצוני הייתי אומר , כי הוא סוחר-תבואות ; וכך היה באמת .
מבטאו העיד עליו , שלא למד בבית-ספר רוסי , אך נראה , שיגע הרבה לקנות דעת בכוחות-עצמו ; בשקידה יתרה קרא את סופרי-המופת הגרמניים , כפי המקובל בדורו –  וידע לצטט כמעט דפים שלמים מברנה על-פה , ומן המשוררים אהב משום-מה ביחוד את שמיסו ואת לנאו .
אכן היה טבוע בו משהו מאותו חותם קשה-הגדרה , שאנו רגילים לציינו במלה המצחיקה " אינטליגנט " ; מלה גמישת-תוכן ממש כמו " ג'נטלמן " אצל האנגלים .
יכול ג'נטלמן אמיתי להיות בעל נימוסים רעים מנשוא , כשם שאינטליגנט אמיתי יכול להודות בשקט גמור , ואפילו מתוך פיהוק , על אי-ידיעת מופסן או הגל : לא סימנים מוחשיים כאן העיקר , אלא מה שהנפש ספוגה בין בושם-תרבות בכלל .
–  ואולם יחד עם כך הורגש , שאיגנץ אלברטוביץ' הוא קודם-כל אדם מ"עולם העשיה " היודע את מחירם של הדברים ושל הבריות והמשוכנע כי המחיר , בודאי , הוא גם עצם המהות .
כל אלה נודעו לי אחר-כך , כשהתקרבתי אל המשפחה הזאת , ואולם גם באותה השיחה הראשונה נחרתו בזכרוני אחדות מהערותיו .
אננה מכאילובנה התאוננה מיד לפניו , כי אינני רוצה במשרד , אלא מתכוון " להשאר מחבר כל ימי " .
–  מילא , –  אמר , –  כנראה יש לאדון הצעיר הזיה משלו בחיים .
הנה למרקו בננו –  בכל חודש וחודש הזיה חדשה .
אני אומר לו תמיד : " יהי אלוהים בעזרך –  אני מאחל לך הצלחה .
אך זכור : אם תצליח , אגיד : בן-חיל , תמיד אמרתי שיצא ממנו בחור כהלכה .
ואם תכשל , אגיד : וכי לא ידעתי מתחילת ברייתו של מרקו כי טיפש הנהו ? "
הודיתי לו על הלקח , אך העדפתי שוב להסיח את השיחה ממני והלאה –  אל הילדים שלהם .
בדבר זה לא היה כל קושי –  אננה מיכאילובנה חיבבה בפירוש את הנושא הזה , וגם בעלה לא בחל בו .
תיאורו של סיריוז'ה בפיהם התאים בדיוק לדמות-דיוקנו , כפי שכבר הכרתיה .
איגנץ אלברטוביץ' , בשפשפו את משקפיו , חיזק את התיאור על ידי נוסחה מפתיעה במקצת : –  בדרך כלל –  שרלטן ; אוהב אני שרלטנים .
לעומת זאת , על טוריק ( שמו היה ויקטור ) , הצעיר בבנים , דיברה אננה מיכאילובנה מתוך יחס-כבוד :     לומד יפה , קורא הרבה , עוסק בהתעמלות , מנגן לא-רע בכנור , אדיב , תמיד מוכן לעזור ; כשחלתה האם בדלקת-הריאות , ומרוסיה היתה בחוץ-לארץ , היטיב טוריק לטפל בחולה מכל אחות רחמניה .
–  יש בני-אדם , –  אמר איגנץ אלברטוביץ' , –  המחבבים מרק-אטריות , ויש אוהבים מרק עם מליאים .
אל יהא הדבר פשוט בעיניך : אלה הם שני מיני אופי .
אטריות הן ענין חלקלק : אם ישחק לך המזל , תדלה ערמה שלמה , אך תמיד יש חשש , כי פתאום יישמט הכל מן הכף .
לא כן המליאים : כאן אין שום חשש .
יותר מאחד לא תצוד , אך האחד הוא בטוח –  ותמיד בשר בתוכו .
אצלנו מחבב סיריוז'ה מרק-אטריות , וטוריק –  מרק מליאים .
צחקתי הרבה , אם כי שמעתי את המשל הזה גם קודם בשינויי-נוסח רבים ; שכן הוא הרצה אותו בעסיסיות יתרה .
שאלתי : –  עכשיו נהירה לי כל מערכת הפורטרטים המשפחתיים , ואולם סיריוז'ה אמר כי ישנה עוד אחות –  ליקה ?
אננה מיכאילובנה נתנה עיניה בבעלה , והוא –  ברצפה , ואמר כמהסס : –  ליקה , המ ...
ליקה –  איננה נושא לשיחה בשעת ריקודים .

ד : מסביב למרוסיה במהרה נעשיתי אורח תדיר בביתם ; ומוזר הדבר : בזמן הראשון נעלמו מעיני בעלי-הבית עצמם –  האם , האב והילדים .
כולם טבעו בתוך המערבולת הססגונית והרועשת של ה"פסז'ירים " , רואי פני מרוסיה ; חלפו שבועות רבים עד שהתחלתי שוב להבחין מבעד לתשליב צפוף זה של אנשים זרים –  מתחילה את מרוסיה , ואחר-כך גם את יתר בני המשפחה .
מימי לא ראיתי –  לא לפני כן ולא אחרי כן –  בית מכניס-אורחים שכזה .
זאת לא היתה הכנסת-אורחים רוסית , מסבירה-פנים ומפצירה , ברוכים הבאים .
כאן היה עולה בזכרון דוקא פסוק מן ההגדה של פסח : " כל דכפין ייתי וייכול " .
אחר-כך נודע לי שאיגנץ אלבטוביץ' ביטא אותו רעיון עצמו בשפת ילדותו הז'יטומירית , והיתה זו אחת המימרות המחובבות עליו ביותר : " א גאסט ?
מיט'ן קאפ אין וואנד " , כלומר –  פתח לו לאורח את הדלת ואמור לו : הרי כסאות והרי תה ועוגות –  וחסל , אל תפציר בו , אל תטפל בו , יעשה כל מה שלבו חפץ –  ואפילו " יטיח ראשו בכותל " .
עלי להודות , כי מידה זו עזרה באמת לכל אורח , שירגיש עצמו מיד כאדם בתוך שלו .
מבעד לדמדומי נצחים אחדים , שחלפו מאז , אזכור עוד אחדים מן האורחים הללו ; על-פי-הרוב , לא בזכות היותם אישים בולטים כשלעצמם , אלא בעזרת ה"פורטרטים " המחורזים של סיריוז'ה .
רובם ככולם היו סטודנטים ; היו גם שנים-שלשה אכסטרנים , מאלה שנהגו לחבוש כובע סטודנטי כחול לראשם , כמפרעה על חשבון הישגי-העתיד , שהיו מפוקפקים למדי בגלל " מכסת-האחוזים " היהודית ; היו עתונאים מתחילים , שכבר יצאו להם מוניטין ברחוב דה-ריבס ; היו ודאי גם כאלה שאפילו מרוסיה לא ידעה לכנותם בשמם המדוייק .
זוכר אני שני סטודנטים , " בחורי-משי " מובהקים .
אחד מהם היה מיושב בדעתו ומנומס מאד , נהג לשלב בדבריו מלים צרפתיות , והתאמץ לדבר רוסית בניב מוסקבאי דוקא .
רק את האות " ריש " לא ידע לבטא כהלכתה והסביר כי " המחנכת הצכפתית קלקלה לו את האקצנט " .
הוא התכונן לקריירה אדמיניסטרטיבית או דיפלומטית , רמז כי הדת אינה עיכוב וכתב חיבור לשם קבלת מדליה על נושא רב-סיכויים : על ביטולה הרצוי של הקונסטיטוציה בנסיכות הפינית הגדולה .
בהופיעו לפני מרוסיה תמיד הגיש לה פרחים ; נשק את ידן של הגברות הנשואות , אך פסח על הפנויות , כחוקת-הנימוסין .
כולנו , הבורים , נשקנו גם את ידה של מרוסיה ;    מישהו ניסה לעשות כך גם לליקה , בת שבע-עשרה , אך סופו היה רע ומר .
ואולם סיריוז'ה תפס את מהותו , והפורטרט של אותו " פסז'יר " חובר בזו הלשון : נכנס כאל , רווי מי-בשם ברגמוט –  ובאולם נפוץ ריחו של אידיוט .
השני היה חמודון ורוד-לחיים , תמיד מאושר , תמיד מחייך בכל שלשים ושתים שיניו .
" אבא האיץ בי , שאלמד רפואה בחרקוב " , –  אמר פעם , – " אך אני הקשחתי את לבי : אכנס רק לאחת המחלקות הריקודיות –  או המשפטית או הבלשנית " .
הוא העריץ את אודיסה , ואת כל אלה שלא זכו להוולד באודיסה כינה בבוז " באי-חוץ " .
אל מרוסיה התוודע בדרך זו : בלכתה פעם ברחוב לבדה , התחיל לפתע לפסוע על ידה , הסיר את כובעו והכריז , כשהוא מבהיק בכל שיניו : –  מדמואזל , אני –  חבר תורני באגודה להגנת עלמות גלמודות ברחוב רישליה מפני החוצפנים .
הפורטרט , שהקדיש לו סיריוז'ה , היה בו קורטוב של רשעות , ואני מביא אותו כאן לא בלי היסוסים : פורץ הוא לאולם כמין סופה או שטורם –  ובאולם נפוץ ריחו של יודופורם .
מבין האכסטרנים ניתנה דריסת-רגל רק להגוני-הצורה שבהם ולאלה שלא לקו בעמקות יתרה ; בעצם , רק באותו הבית פגשתי כאלה ; בדרך-כלל היוו האכסטרנים באותם הימים חלק ניכר מאד באוכלוסיה האודיסאית .
הם באו מן העיירות , הקרובות והרחוקות , אפילו מליטא ( " יוצאי ביצת פינסק " –  נהגה לומר מרוסיה ) .
ביום קראו את טורגניב ואת טוגן-ברנובסקי בספריה העירונית , ובערבים הפיצו בעיר –  מי את המהפכה ומי את הציונות .
בבחינות לשש ולשמונה כיתות היו מכשילים אותם ללא רחמים ; רבים אף התיאשו מכבר , חדלו לשנן את תורתם ואפילו לחלום על האוניברסיטה , אבל הוסיפו להחשב ל"אכסטרנים " , כאילו היתה זו כת מעמדית מיוחדת .
ארשת פניהם היתה קפדנית ומרוכזת , אני יראתי אותם תמיד , כי קראתי בעיניהם את גזר-הדין התנ"כי : מנא , מנא , תקל –  נשקלת ונמצאת חסר .
אך , כאמור , אל מרוסיה נזדמנו רק יוצאים-מן-הכלל מבני הטיפוס הזעפן הזה : " אכסטרנים מתונים " , כפי שהתבטאה , " ביתיים " , בעניבות ואפילו בצוארונים מעומלנים , והיא , ברוב-דאגתה לחינוכם , התאמצה לגמול אותם משיחות על נושאים מסורבלים מענפיה השונים של ההשכלה בת-השמים .
אף-על-פי-כן היו שאר ה"פסז'ירים " מביטים עליהם בעין רעה , וסיריוז'ה ציטט ברצון פנינים בלשניות , שנשאבו , כביכול , מחיבוריהם אשר הוגשו בבחינה האומללת האחרונה : " האנושות הרגישה מזמן בערכו ההשכלתי של המדע " .
" בשדה-הקטל " ( זה היה תרגום מיוונית ) " נשמעו אנקות הנספים והמסופים ... "
" האם הופתעה לראות את בנה להכות את אביו ... "
היה ביניהם אכסטרן אחד ללא כחל ושרק , אכסטרן כהלכה , בחולצה רוסית ; אך הוא היה בא לא אל מרוסיה , אלא אל ליקה , כמוה הביט בעיני-זאב על כולנו , ובכלל נעלם במהרה מן החוג .
סיריוז'ה חרץ עליו את המשפט הבא : לבוש –  אבוי ואוי , כמעט לא יתגלח –  השגיחו בו היטב : דבר-מה עוד " יפלח " .
את העתונאים הצעירים הכרתי , כמובן , גם קודם .
אחד מהם היא אותו סופר-ההווי של היחפנים והנמל , שאמר לי אז , בתיאטרון , על מרוסיה : חתלתול במופטה .
אדם חביב היה ומחונן , וחיי היחפנים היו נהירים לו הרבה יותר מאשר לגורקי , שאני חושד בו , כי לא חי מעודו בחברתם ממש –  על כל פנים , לא אצלנו בדרום .
זה דיבר בלשונם גם בחיים היומיומיים : לגבירת-לבו קרא " ברוכה " , למעילו " קליפט " ( או משהו דומה לזה ) , לשעוני ( לו לעצמו לא היה שעון ) " בימבור " , ואילו " גמילות-חסד " ביקש בלשון זו : שמא יש לך ' פיסתוקים' ?
סיריוז'ה חשב אותו למורו ורבו , העריצו בדרך-כלל וסירב כל הזמן להקדיש לו " פורטרט " .
אהוב היה האיש על הכל , ביחוד –  על בני דלת-העם .
דומה שמולדבנקה ופרסיפ למדו לראשונה את חכמת-הקריאה על פי סיפוריו .
פעם אחת ניגשה אליו בבית-קפה אמברזקי מלצרית עולת-ימים , פרצה בבכי ואמרה : מוסיו , כמה נכון מה שכתבת אתמול על " אניוטקה-אוי-ואבוי " !...
השני היה מקושט תלתלים מפורעים בדייקנות יתרה והרביץ את תורת הדקדנס בעירנו .
הוא לא ידע שום שפה אירופית , ודבר זה הפריעו במקצת ; לעומת זה עשה שמות בשפה הרוסית ללא רתיעה , ואחד ממאמריו הכתיר בשם : " ראשו כואב עלי " .
הוא נהג לצטט בשפע פסוקים מן הספר " היחיד וקניינו " , אך באחד הימים התברר , כי הוא מייחס את הספר לניצשה ; הדפיס פואימה בת מאה ועשרים שורות , ברם בכותרת-המשנה כתוב היה : " סונטה " .
סיריוז'ה , שלא ידע רחמים , הנצחי אותו בחרוזים אלה : איש רוח עלאית ואיסטניס מנער , אך יערבב שמות : שופן ושופנהואר .
...
אולם עדיין לא תיארתי את החלק החמישי ואף לא את החלק העשירי של אותה פמליה .
לאחר שהתבוננתי בהם יפה , והבחנתי לבסוף במרכזם את מרוסיה , משל לקיפוד החבוי בעשב , ראיתי בהתפעלות , כיצד היא רודה בכל הקהל הזה .
בלי מאמצים יתרים , אפילו בלי תשומת-לב מיוחדת , בלי כל השתדלות " לעניין " –  רק בכוח המגנטיסם הפנימי שבה .
היא לא ידעה לצחוק צחוק " מדביק " ; צחוקה היה צרוד במקצת ; דומני , גם לא הרבתה לדבר –  וכי מי יכול היה להתגבר בקולו על קול המון שכזה ?
–  אבל עצם נוכחותה בלבד השרתה על כולם הרגשה של אינטימיות ועליזות , וכל מלה מפי כל איש נראתה בעינינו שנונה להפליא .
אני –  יצור אטום להשפעה מגנטית , האדם האהוב עלי ביותר יכול לנעוץ מבטו בערפי משך שעתיים –  לא ארגיש ולא אפנה ראשי .
ואולם זכור לי מקרה שכזה : פעם אחת סרתי אליהם , לא מצאתי איש בבית , ישבתי לי בחדר-האורחים לקרוא את " ניווה " < ! [ if ! supportFootnotes ] > [ 10 ] < ! [ endif ] > –  כך חלפה מחצית-שעה , ופתאום הרגשה של נעימות חמימה הציפה את כולי –  כאילו הסיקו את התנור ביום-קור , או גרגיר-אבק דוקר יצא מאליו מן העין : זו היתה מרוסיה , שחזרה הביתה –  ואני , שקוע בקריאה , לא שמעתי לא את צלצול הפעמון ולא את קול פסיעותיה על השטיח ; ובעצם , לא הייתי אפילו מאוהב בה מעולם .
פשוט " ככה " : בהיכנסה לחדר , נכנס עמה משהו טוב ומיטיב עד מאוד .
מה היו ה"פסז'ירים " האלה ללבה –  איני יודע .
אם להאמין לדבריה , הרי כמעט כולם , מי לאורך ימים ומי לשעה קלה , זכו בזה אחר זה , להיות מוארים באור חסדה הנדיב עד לאותו ה"גבול " , שאננה מיכאילובנה ביכרה שלא לדעת את מקומו המדוייק ; ומרוסיה עצמה , כשחזרתי פעם אחת לפניה על דברי אמה , יעצה לי : " תוכל להרגיע את אמא : עד הסרעפת " .
פעם אחת שמעתי את קולה מן החדר הסמוך ( היא ישבה בחדר-האורחים , וחמשה או ששה בריטונים געשו סביבה ) : " אוי , אבא , אל תכנס , אני יושבת על ברכיו של מישהו , איני זוכרת של מי " .
באחד הערבים , בצאתה לשמוע מוסיקה בלוית " סטודנט-המשי " הורדרד , אמרה לאמה בפני : " ארוץ להחליף את שמלתי , אין זה מן הנימוס ללכת עם בחור לגן העירוני בחולצה הנפרפת מאחור " .
הסטודנט הסמיק , ואננה מיכאילובנה החכמה השמיעה בקורת מבחינה ספרותית בלבד : –  אכן , סגנונך חד-צדדי הוא , מרוסיה .
כשנתידדנו , שאלתי אותה פעם אחת ביחידות : –  מה זה , מרוסיה , " סגנון " שכזה או אמת לאמיתה ?
היא " חתכה " כמו בסכין : –  הרי אתכם , אנשי-העתון , איני מפתה , אין לך איפוא מה לדאוג .
–  נו , ואילו היתה זאת אמת –  ובכן , מה ?
–  רבים הם ...
–  ואתה הסתכל בי יפה , ביחוד בפרופיל , כלום נגרע ממני משהו ?
סוף-סוף לא היה זה עסקי ; וצעירות טובות ממרוסיה לא זכיתי לפגוש בעולם .
לא אוכל לשכוח אותה ; כבר הוכיחוני על כך , כי בכל פלישותי –  בין ענין לענין –  לתחום הבלטריסטיקה , תמיד , בגלגול זה או אחר , מופיעה דמותה , הליכותיה , כלליה האפיקורסיים בחיי-הלב , שערותיה האדומות .
איני בן-חורין לשנות כאן דבר .
פעם אחת , כשהסתכלתי בה מקרן-זוית , בחדר האורחים שלהם , נזכרתי לפתע בדבריו של אנריקו פרי ( איני זוכר על מי ) , אשר שמעתי באחת ההרצאות ברומא : che bella pianta umana , " צמח-אנוש נהדר " .
ובאותם הימים טרם ידעתי , מה נהדר הוא באמת , כמה פלדה חבויה מתחת לקטיפה זו , ובאיזה אופן מוזר , איום ונשגב תסתיים כל הפרשה הזאת .

ה : בעולם ה"עשיה " היו , כמובן , בבית הזה גם חיים אחרים , מחוץ לבת הבכירה ופמלייתה ; ואולם הם היו מטושטשים מאוד , ואיגנץ אלברטוביץ' רגיל היה לומר על עצמו ועל אשתו ועל האורחים שלא משל מרוסיה : אנו –  גרניטורה שניה ...
ובכל זאת , בהשתלשלות עניניה המסועפים של פרשה עליזה ומרה זו , נפלו בחלקם של אותם ה"מטושטשים " תפקידים נכבדים ; ויש להזכיר גם אותם .
היו " ניורה וניוטה " –  אם ובתה ; הבת קראה לאמה בשמה .
בעצם היה שם הגברת הקשישה אננה , ושם העלמה נעמי –  על השם התנ"כי עמד בתוקף האב ; הוא גם כעס מאד , כפי שסיפרו , על שהאם והבת נקראות , ולו גם באורח בלתי-רשמי , בשם אחד , כביכול , בניגוד למסורת הישראלית .
ואולם בדעתו התחשבו מעט מאוד : אדם ביישן ושתקן היה , ולעתים תכופות נסע לעסקיו .
ניורה וניוטה לא זו בלבד שהמציאו לעצמן כינויים דומים אלא נהגו מנהג-תאומות גם בתלבשתן וגם בתסרקתן , ומעולם לא זזה ידה של האחת מיד חברתה .
דומה , שגם את שפתיהן צבעו –  ענין פלילי חמור באותן השנים .
" בניורה וניוטה יש משהו מושחת " –  טענה מרוסיה ; ואילו סיריוז'ה , להיפך , לימד עליהן זכות בזו הלשון : " לא דובים ולא יער , אינן אלא משתטות " ; ואגב , חילוף-דעות זה נתקיים בפני ניורה וניוטה עצמן , בפני ובפני המון אנשים אחרים , ושום איש לא נעלב , אלא שהאם והבת , שישבו זו על-יד זו , הפנו ראשיהן זו כלפי זו בזוית שווה וחייכו זו אל זו באותו צד של השפתיים .
הבת היתה , בודאי , כבת עשרים וחמש , ומבחינה רשמית נחשבה לאורחתה של מרוסיה ( שבדרך-כלל הירבו לבקר אצלה גם עלמות ) ; אמה נחשבה , כמובן , לאורחתה של אננה מיכאילובנה ; אך היה הרושם , כאילו ניורה וניוטה , בכל מקום שהן נמצאות , עורכות , בעצם , תמיד ביקורים זו אצל זו .
היה שם עוד אורח אחד , לא ידוע של מי .
כשלש פעמים הציגו אותו לפני , עד שהרגשתי בו .
הוא היה " שלישי ברביעי " של אננה מיכאילובנה , שבא מעיירתו על הדניפר בהיותו כבר בחור מבוגר ; עכשיו היה , כנראה , כבן עשרים ושמונה לפחות .
את בעלי הבית כינה " דוד " ו"דודה " , עם כל ילדיהם דיבר בלשון " את " ו"אתה " , אבל בכך בלבד נצטמצמה , בעצם , כל הקירבה .
היה בא לעתים קרובות , אך בשום שעשועים וטיולים משותפים לא לקח חלק .
הכל התרגלו לנוכחותו הפסיבית עד כדי כך , שהיא לא העיקה עוד לא על בעלי-הבית , לא על האורחים ולא עליו עצמו .
פעם נסיתי להכנס אתו לשיחה –  ולא הצלחתי ; נשאר בי הרושם שהוא בז גם לי , גם לכל החבורה , ובדרך-כלל הריהו גבר זעפן ובלתי נוח לבריות .
שם-משפחה מוזר היה לו : " קוזודוי " ; בני המשפחה קראו לו " סמוילו " ; מוכתר היה בתואר של " עוזר לרוקח " ושימש בבית-מסחר לרפואות .
מישהו הפיץ שמועה , כאילו הוא מאוהב במרוסיה ; אבל כל באי הבית היו מאוהבים בה , ופחות מכולם נראה כחולה-אהבה אותו סמוילו דוקא –  דומה , שאפילו לא ניסה לפתוח בשיחה עמה , ועל פניותיה הנדירות היה משיב באורח אדיש ומעשי , ללא כל עידוד להמשכת השיחה .
ועוד אני זוכר : אמרו , שהוא מחשיב את מקצועו עד מאוד , וקורא לעצמו לא " פרמצבט " , אלא " פרמקולוג " ; סירוז'ה היה מכנה אותו : " פרמקולוגולם " .
חוץ מזה זוכר אני עוד שני קרובים באים-בימים , שני אחים ; הבכור נקרא אברם מויסיביץ' , השני –  בוריס מבריקייביץ' , ושינויי-גירסה אלו בניסוח שמו של אב אחד קבעו הרבה מסגולות אפייהם השונים כל-כך .
הבכור , זקן עשיר , אהב להתהדר בהליכותיו הפרימיטיביות , הבלתי-מהוקצעות .
את כל המימרות השגורות והחידודים הנדושים ברוח זו שמעתי מפיו .
" השכלה ? "
–  היה אומר , בהוציאו ארנק מכיסו : " הנה השכלתי " .
או : " השקפות ?
הנה ... " .
או : " איגנץ , שמעתי כי מרקו שלך שוב נשאר בכיתה לשנה השניה ?
אתה הטיפש והלא הוא .
גם סיומה שלי הוא עצלן , אבל אני מקדים רפואה למכה .
לפני הבחינות פוגש אני במועדון את מנהל הגימנסיה שלו ואומר לו במישרים : אדון סובוצקי , אני מתערב אתך על חמש מאות רובל , שבני ישאר תקוע בכיתתו גם השנה .
–  והענין בסדר " .
את בוריס מבריקייביץ' אחיו לא יכול לסבול והיה מקניטו בכל לשון של הקנטה ; שלא בפניו כינה אותו " השמנדריק הזה " , ובפניו , בחברה , לא בוריס אלא " בירש " .
בוריס מבריקייביץ' היה צעיר ממנו רק בחמש שנים , אך נתחנך או חינך את עצמו באופן אחר לגמרי .
דיבר רוסית נכונה , ועל ליקויי המבטא השתדל לחפות בדברו בפני הרוסים בקול בס ( אומרים , שזוהי סגולה בדוקה ) .
לפני שנים רבות , כשהתרחץ במרחצאות-של-בוץ ב"חג'יביסקי לימן " , התוודע אל הסופר הרוסי דנילבסקי ; הלז נתן לו למזכרת את הרומן שלו " הנחשול התשיעי " , ובוריס מבריקייביץ' היה נוהג לצטט משם קטעים לכל עת-מצוא .
יתר על כן : כאשר בחברת-האשראי , שהוא ואחיו אברם מויסייביץ' נמנו על חברי הנהלתה , הופיע לפתע איזה בעל מניות סורר וחולל , לא אזכור מאיזו סיבה , שערוריה באסיפה השנתית , –  באזני שמעתי , מה אמר עליו בוריס מבריקייביץ' : " זהו מין רובספייר ממש ; וסופו –  שגם בו תירה איזו שרלוטה ותהרגהו באמבטיה " .
קומתו היתה קומת-ענק ואת חזהו הרחב הבליט בגאווה יתרה : פעם אחת פגשתיו ברחוב דה-ריבס כשהוא לובש שכמיה כחולה , כדרך שלובשים קציני הצבא , ועל ראשו כובע-אצילים אמיתי , בעל תיתורה אדומה , והרושם הכללי היה פרבוסלבי מובהק .
עטור היה פיאות-זקן עד חצי הלחי , את סנטרו גילח יום-יום " עד כדי כחלולית " , ובכל ששי לשבוע באה אליו המומחית ל"מניקור " לעשות צפרניו .
במועדון היה משחק ב"וינט " אך ורק עם פקידי הממשלה , וכאן אהב אחיו הבכור לגשת אליו ולהגיד באזני כל המסובים : " בירש , הגיעה שעתך ללכת הביתה , פייגה'לה זוגתך דואגת לך " , –  והלז היה רווק , ופייגה'לה זו לא היתה ולא נבראה .
הם הצחיקו אותי עד כדי התפקעות ממש ; ואולם בדבר אחד מוכרח אני להודות : שני אלה , ויחד אתם גם איגנץ אלברטוביץ' , הורוני לראשונה מה שאישר לי אחר-כך פעמים רבות נסיוני בחיים : כי מעניין הרבה יותר לשוחח עם סוחרים מאשר עם אינטליגנטים מקצועיים .
בחוג הטבעי שלי נפגשתי על פי רוב עם סופרים ועם עורכי-דין : לאחר חילופי-דעות על ספרים שונים היה מסתתם מקור שיחתנו ולא נשאר לנו אלא לספר בדיחות מבית-המשפט או מחדר המערכת .
ואולם כאשר אותם שלושת אלופי-התבואה , בהתעייפם מן המשחק הנצחי ב"אוקו " וב"ששים-ושש " , היו משעינים את מרפקיהם על השולחן ומתחילים לדיין בעסקיהם , עסקי-בורסה , הייתי עושה אזני כאפרכסת שלא מרצוני , וכל עולמו של הקדוש-ברוך-הוא , על מקורות חיותו , היה נגלה לשעה קלה לעיני .
על פני אלפי דרכים באוקראינה חורקות עגלות , " חוחלים " < ! [ if ! supportFootnotes ] > [ 11 ] < ! [ endif ] >  גוערים בשווריהם " צוב-צובה " , –  אלה הם מטעני התבואה , המובלים מכל העברים אל מעגני הדניפר הזן-ומפרנס , וחיי ארבעים מיליון נפש תלויים במחירים שיירשמו באותה עונה בביולטין של ה"הוף-מקלר " באודיסה לחיטה מזן " אולקה " או " סנדומירקה " .
ואולם מחירים אלו עצמם תלויים בכך , אם תתאמתנה השמועות המדאיגות , שכאילו יש ברצונו של השולטן שוב לסגור את הדרדנלים ; והשמועות הללו נולדו בגלל מאורעות שונים בהודו או בפרס , ובסבך הזה קשורים באיזה אורח שהוא גם פרנץ-יוסף , גם הקיסרית מריה פיודורובנה , גם ראש הממשלה הצרפתית קומב , ועוד ועוד .
על כל אלה הם שוחחו לא כמסתכלים מן הצד , לא כקוראי-עתונים סתם , אלא מתוך ריתחה , כעל פרטי מפעלם שלהם , הנוגעים אל עצמם ואל בשרם ; הזכירו אחדים מן הקיסרים לשבח , את האחרים לגנאי , וכאילו ידעו על אלו ועל אלו גם-יחד משהו כמוס , שלא ניתן לקרוא בשום עתון בעולם .
אישור נוסף לרושם שלי מצאתי בהתידדותו של היניק בבני המשפחה , טוריק , עם אברם מויסייביץ' : טוריק , על אף אדיבותו היתרה כלפי כל הבריות ללא הבדל , לא היה מאבד בשום פנים את זמנו בשיחות שאין בהן כדי לאלף .
הזקן היה יושב אצלו שעות על שעות : בעוד שמרקו וסיריוז'ה דרו בחדר משותף , הרי לטוריק הוקצה , כמובן , חדר נבדל .
לפחות פעמיים נדחקתי גם אני להיות שלישי בשיחתם ; ובאמת , הזקן היה מספר ברוב ענין ובעסיסיות יתרה על מלחמת סבסטופול , על סקובלב , על משפט ז'ליאבוב , על בולנז'ה , ועל שאר המאורעות הדומים מן הכרוניקה של סחר-התבואות על הים השחור .
ברם זוכר אני , כי את הרושם העמוק ביותר עשה עלי בשעת שיחות אלו לא אברם מויסייביץ' , אלא טוריק ; ביתר-דיוק : לא טוריק עצמו , שהקשיב ושתק , אלא חדרו .
החדר היה גדוש ספרים , בבואה נאמנה לשלבים השונים של התפתחותו הרוחנית .
" זדושבנויה סלובו " < ! [ if ! supportFootnotes ] > [ 12 ] < ! [ endif ] > , " רודניק " < ! [ if ! supportFootnotes ] > [ 13 ] < ! [ endif ] > , " ווקרוג סויטה " < ! [ if ! supportFootnotes ] > [ 14 ] < ! [ endif ] >  וכו' וכו' עד הירחון " מיר בוז'י " < ! [ if ! supportFootnotes ] > [ 15 ] < ! [ endif ] > –  כולם בשלימותם , בקומפלקטים , בכריכות ; הקלסיקנים הרוסים ; מדף שלם הוקדש ל - " Biblioth è que Rose " < ! [ if ! supportFootnotes ] > [ 16 ] < ! [ endif ] >  הצרפתית וכל מיני " Morceaux Choisis " < ! [ if ! supportFootnotes ] > [ 17 ] < ! [ endif ] > ; מצאתי , לרוב השתוממותי , אפילו את " דברי ימי ישראל " לגרץ , הספר היחיד בכל הדירה , שתכנו יהודי .
שולחן-הכתיבה הוחזק בסדר מופתי ; מחברות בית-הספר היו ערוכות עליו בטור ישר , כולן –  בעטיפות-תכלת .
מכל מחברת השתלשל סרט צבעוני , שהודבק אל העטיפה ואל הנייר הסופג כאחד ; ועל הקיר היה תלוי לוח-השיעורים ...
באחד הימים קרה מעשה כזה : אננה מיכאילובנה ביקשה ממני , בהעדרם של הנערים , להביא לה מן המדף של טוריק את המילון של מקרוב , אך נתחלפה לי הדלת ונכנסתי בטעות לחדר , שבו לא דרכה עדיין רגלי .
מן הנימוס היה לסגת מיד אחורנית , אך מצווה זו נשתכחה מלבי –  עד כדי כך הפתיעוני סידורו ואוירתו של אותו חדר .
כאילו נקלעתי לבית אחר : מיטת-ברזל , שני כסאות בלתי צבועים , כיור בלוי , עליו –  מסרק , סבון ומברשת-שיניים –  וחסל .
על השולחן התגוללו ספרים ; את שמותיהם לא יכולתי להבחין בעמדי על הסף , ואולם הכרתי אותם לפי הפורמט : אותו סוג של ספרות היה ידוע באותם הימים בכינוי " ברושורות " .
ועל אותו הלך-מחשבות העידה גם תמונתו של לסל , שהודבקה בנעצים אל הקיר .
משתומם על כל מה שראו עיני , סגרתי את הדלת , מצאתי בחדרו של טוריק את המילון , נשאתי אותו אל אננה מיכאילובנה –  ובפרוזדור פגשתי את ליקה .
עיניה הביטו ישר נכחה , בקפדנות הסיטה את שכמה הצדה , פן אגע , חס ושלום , בשרוול הירוק-כהה של מדיה , ועברה אל אותו החדר –  חדרה .

ו : ליקה בקיץ התגוררה משפחת מילגרום ב"פונטן התיכון " .
הקייטנה נמצאה בתחנה העשירית : די להזכיר את המספר הזה באזני אחד הותיקים מילידי-המקום , כדי שתצוף ותעלה מן הנשיה לנגד עיני-רוחו אחת התמונות האופייניות ביותר מן ההווי שלנו בימים ההם .
אילו הוטל עלי לחבר מונוגרפיה על התחנה העשירית , הייתי פותח בענין רחוק , בנושא פיוטי בתכלית .
פעמים רבות –  כך הייתי פותח את דברי –  שרו כבר אמני-המלה שירי-הלל לכוח-המשיכה המיסתורי של מאור-הלילה הכספסף , המושל , כפי המסופר , בגיאות-הים ( גובה הגיאות בים השחור הוא כרוחב-אצבע בערך , אך אין זה נוגע לעצם הענין ) .
לעומת זה , עד כמה שידיעתי מגעת , לא שר עדיין אף איש על כוח-משיכה המגניטי של מאור-היום ; והרי ישנה בריה אחת בטבע , אשר לא זו בלבד שגם שמה וגם עצם דמות-תבניתה הושאלו לה מן החמה , אלא שהיא אף עובדת את החמה עבודת-קודש מזריחה עד שקיעה , בכונה כל הזמן את פניה לעבר מרכבתו של פבוס חונן-החיים וכו' וכו' .
מן החמניה היתה פונה המונוגרפיה אל זרעוניה , והיתה מרחיבה את הדיבור על חשיבותו של מוסד זה , לא מבחינת הבוטניקה , ואף לא מבחינת הגסטרונומיה , אלא מבחינה חברותית .
סמל ההמוניות , –  יאמרו בבוז המשמיצים ; אך אין זה פשוט כל-כך .
בתחנה העשירית ראיתי לא פעם , כיצד סוגי-אנוש המעודנים ביותר , נשים טרזניות , מנהלי בנקים , קציני ז'נדרמריה , מנויי " ירחונים עבים " , ניערו מעליהם את כבלי הציוויליזציה , נטלו בשמאלם תרמיל-נייר משומן , בשתי אצבעות-ימינם דלו מתוכו נשיקת-חמה , כלואה בנרתיק עקוד-אפרפר , ומיד היתה שיחתם המעודנת נהפכת מפרוזה עירונית מבולבלת לדיבור קצוב ושקול , משוסע " אתנחתות " רבות , בצורת הפסקות לשם פליטת הקליפות .
טקס זה איחד את כל המעמדות , גבירה ומשרתת , בן-אצילים ושוער .
אין זאת כי בסגולה כמוסה מיוחדת נתברכו מתחילת ברייתן אותן הנקודות על פני כדור הארץ , בהן התרחש פלא חברותי שכזה , בהן נחשף רגע-היסוד של טבע האדם –  שהוא לעולם אחיד מתחת לכל הססגוניות של המעילים המעמדיים והנוצות האינטלקטואליות –  ולקריאתה של שמש הקייטנה נענה פה-אחד , מתחת לכל עור , הקרתן האחד , הכללי , הנצחי ...
אמנם , תופעה זו היתה מתבלטת בעיקר לאחר שקיעתו של המאור הנ"ל , וספק איפוא , אם אפשר היה לשמור על שורת סמליותה של אותה מונוגרפיה במלוא-העקביות ; ואולם הרעיון היסודי שלה הוא נכון , ואני עומד על כך .
אכן זה היה הקו האופייני ביותר של התחנה העשירית : הכל פיצחו שם " זרעונים " ועסקו במלאכה זו באהבה רבה , והמונים עצומים נהרו שמה מדי ערב בערב לערוך את הטקס הזה בציבור , ולקול-הפיצוח היו כורתים הסכמים , מתווכחים על אידיאות , שופכים רגשי נפש אוהבת ומתחננים לאהבת-גומלין ...
לכאן הבאתי באחד הימים , ברשות בעלי הבית , צייר אחד ממיודעי .
היתה לנו בעיר חבורת-רעים של ציירים מבני-הדרום ; ידידנו המשותף , משורר , דרמטורג ובלטריסטן מפורסם באותן השנים , תיאר בשעתו חבורה זו , בהכתירו אותה בכינוי " שנים-עשר עגורים " .
פעמיים בחודש היו הללו עורכים סעודת-ערב , ברוב גילופין ועליזות , באחת המסעדות היווניות הקטנות , מאחורי התיאטרון העירוני , ורק לפעמים מתוך צרות-עין יתרה , היו מכניסים גם סופרים למסיבתם ; אותי הכניסו בהשתדלותו של אותו דרמטורג , " בזכות אהבתי לאיטליה " ובתנאי ( לאחר נסיון אחד ) " שלא אכתוב לעולם על תמונות בעתון " .
אחד מהם , שראה אותי בהצגה אחת בתאה של אננה מיכאילובנה , ביקשני : –  הצג אותי לפניהם :    לכל בני המשפחה הזאת ראשים מעניינים מאוד .
הבינותי שהוא נקט לשון רבים לשם אחיזת-עינים בלבד , ושהוא משתוקק לצייר את מרוסיה דוקא .
ואולם בשבתו אל השולחן בביתם , פנה לפתע אל אננה מיכאילובנה ואמר בקול רם , מתוך גילוי-לב מעשי של איש-המקצוע המדבר על מקצועו : –  איזו יפיפיה היא בתך הצעירה –  יחידה במינה !
כולנו , כל המסובים –  כעשרה אנשים –  הפנינו את ראשינו והסתכלנו בליקה מתוך השתוממות .
מעולם לא עלה רעיון כזה על דעת מישהו מאתנו ; ודאי גם לא על דעת ההורים .
ליקה לא היתה , לכאורה , אלא נערה רשלנית , את שערה גלגלה על קדקדה בדמות צנון , ואף הצנון הזה תמיד זז הצדה ; היא כרסמה את ציפרניה , ופוזמקאותיה , שלא נמתחו כהלכה , התקמטו תמיד כעין מפוחית מתחת לשמלתה , שלא היתה עדיין ארוכה כל צרכה .
והעיקר –  כל סגנון הליכותיה , הזר והחותך , לא השתלב בשום אופן עם מושג של חן ויפי-תואר , –  הרי לא יעלה על דעתו של אדם להתבונן בשוטר בשביל לראות , אם ריסי-עיניו ארוכים .
ה"פורטרט " , שהקדיש לה סיריוז'ה , פתח בזו הלשון : מפיה של ליקה החרב הבריקה , החזירי , מרשעת , חרבך הנרתיקה !
ואולם הצדק היה עם הצייר : עכשיו ראיתי זאת בעליל .
מוזר הדבר : חן רגיל מושך את העין מיד , אך את היופי האמיתי , הגדול , יש " לגלות " .
שערותיה השחורות של ליקה , במקום שלא היו פרועות , הבהיקו בגון כחלחל-כהה , ממש כגון מי-הים בצל בין סלעי-החוף ביום רווי-שמש .
כחולות היו גם עיניה ואישוניהן באותו רגע –  גדולים מאוד ומלאי-רשעות , וריסיהן הפילו צילם על מחצית-הלחי .
מצחה ואפה הצטרפו לקו ישר אחד , יווני מובהק , כמעט ללא שקע ; שפתה העליונה הזכירה בחיתוכה את הקשת שעל סמלי-אצילים , והתחתונה היתה בולטת קמעה , מתוך התגרות-של-זלזול , נוכח פני העולב .
מרוב העלבון היא השמיטה את הכף מידה , וראיתי את אצבעותיה –  ארוכות , דקות וישרות כמו עפרונות , על פיסת-יד צרה וארוכה ; ואפילו כרסום קצותיהן של הציפרניים לא פגם את צורתן הסגלגלת .
לפני שניתרה ממקומה , הרימה תוך התמרמרות את כתפיה , וכשחזרה והורידה אותן , ראיתי בפעם הראשונה , כי אמנם ילדותיות הן עד מאוד , אך חוטבו ביד הבורא על פי ונוס הקפיטולינית –  מלוכסנות , שתי צלעות של משולש גבוה , העוברות בלי " כרים " לאזרוע ...
ואולם הכף נפלה מידה בכוח כזה , עד שרסיסי החמיצה בשמנת ניתזו על פניהם של כל שכניה ; הכסא נפל ; ומבלי הגיד מלה היא יצאה מחדר-האוכל .
–  רואה אני , –  נאנח הצייר , –  לא תרצה העלמה לשמש לי מתכונת .
אננה מיכאילובנה נכלמה מאוד והתנצלה בלי סוף ; דומה , שהאורח לא נעלב , אך משום-מה דוקא אני הרגשתי את עצמי נעלב עד-מאוד .
לולא העובדה , כי בכלל לא החלפתי עם ליקה אף שתי מלים מעודי , הייתי דופק בו בערב בדלת תאה , נכנס מבלי חכות ל"יבוא ! "
ונוזף בה בכל לשון של נזיפה המותרת בדפוס .
ואולם ההזדמנות " לתת לה מנה " באה לידי במקרה לאחר ימים אחדים .
ומעשה שהיה כך היה .
באחד הלילות טיפסנו , חבורה גדולה , במעלה תלול , בשורה ערפית , אני –  השני מן הסוף , ואחרי –  ליקה .
אותו בוקר ירד גשם , והמשעול היה תחוח וחלקלק .
פתאום נידרדרה אבן מתחת רגלה של ליקה , היא זעקה , ישבה תחתיה ולאט-לאט הוזזה ונגררה למטה .
ירדתי , גחנתי אליה ואחזתי בכף ידה .
–  ירפה-נא מכף-ידי !
–  קראה בכעס .
רוגז תקף אותי .
סחבתי אותה כתינוקת ממש והעליתיה למעלה , והיא , באמת כתינוק עקשני , התאמצה להחלץ בתנועות המרפק והכתף , אך בכל זאת הגיעה לקרקע מוצק .
אז הרפיתי ממנה ; היא הביטה הצדה , נשמה בכבדות , וניכר היה , כי מאבק פנימי מתחולל בנפשה : האם לגעור בי ?
הלהודות לי ?
סטיתי הצדה והנחתי לה לעבור לפני ; היא פסעה פסיעה אחת , הפליטה זעקה קלה וישבה לה , כשהיא משפשפת את קרסולה .
–  אין צורך לחכות לי , –  מלמלה בין שיניה המהודקות , בהוסיפה להביט הצדה .
–  כשיוטב לה , נלך , –  עניתי בחימה כנה .
–  לפי עקרונותי , אין עוזבים לנפשה עלמה בלתי-מבוגרת , לאחר שנקעה רגלה , אפילו אם היא בלתי-מחונכת .
הפוגה ממושכת ; מלמעלה לא הגיעו עוד לאזנינו שום קולות , בני-לוייתנו היו כבר מעבר לשיפוע .
רוגזתי פגה , פרצתי בצחוק ושאלתי : –  מה קרה , ליקה , או אם רצונה בכך , לידיה איגנטיבנה , מפני מה היא שונאת אותי כל-כך ?
היא משכה בכתפיה : –  שונאת ?
אפילו לא עלה על דעתי .
הוא , בפשטות , אינו קיים בשבילי , לא הוא ולא ...
–  היא חיפשה אחרי מלה ומצאה משפט שלם : –  ולא כל להקת הטפילים הזאת סביב מרוסיה ומרקו ואמא .
– " הוליכיני מבני-המרזח אל מחנה הנספים על מזבח " ?
–  יתלוצץ-לו כחפצו , גם זה לא איכפת לי .
על כל פנים , לא למחנה ה"נספים " .
–  אלא לאיזה מחנה ?
שוב משכה בכתפיה והחרישה , כשהיא משפשפת את    רגלה .
אור-הסהר הגיה את פניה ; אכן , צדק אותו הצייר בהחלט .
–  היא יודעת ?
–  אמרתי , –  פעם אחת , כשהיתה לה הבעת-פנים כמו עכשיו , דחפני סיריוז'ה ואמר לי : הנה ז'אן ד'ארק המאזינה לקולות ממעל .
לפתע פנתה אלי והביטה ישר לתוך עיני , בפעם הראשונה , וכמדומני גם האחרונה במשך כל זמן היכרותנו ; ובעל-כרחי נזכרתי באימרה הרוסית : כל מבט של עינה –  מתנה .
" מתנה " לא במובן של לטיפה או חסד , כי מבטה מתנכר היה ולא התיחס אלי כלל ; אלא שנקרע לעיני צוהר לתוך גן אפל ובלתי-נודע , ועל אף האפלה אי אפשר היה שלא לחוש , כי גן גדול הוא הגן האלמוני הזה .
–  אדוני חילצני מצרה , –  אמרה בטון אחר , בשקט ובאדיבות , –  לשוא גערתי בו ; כדי לכפר על עווני , אענה לו עכשיו ברצינות , אף-על-פי שבדרך-כלל אין לנו על מה לשוחח , וגם לא כדאי .
סיריוז'ה צודק באמת : " קולות " .
אני שומעת אותם בכל זמן ומכל עבר ; הם לוחשים או זועקים תמיד רק מלה אחת , אחת ויחידה .
חכיתי לאותה מלה , אך , כנראה , קשה היה לה להוציאה מן הפה .
נסיתי לבוא לעזרתה : – " לחם " ?
" הצילי " ?
היא ניענעה בראשה , מבלי המיש ממני את מבטן הרודני של עיניה הכחולות : –  אף לעלמה בלתי-מחונכת קשה לבטאה .
– " סבולוץ' " < ! [ if ! supportFootnotes ] > [ 18 ] < ! [ endif ] > .
דבר מוזר : לא נפגעתי ( אף כי קשה היה לי זה-עתה להעלות את שש האותיות על הנייר ) ; מלת-המרזח הגסה הגיעה אלי מנבכי הגן הנכרי לא כמלת-גידוף , אלא כבעלת משמעות ראשונית-עתיקה , כאילו היא חצבה אותה , בלשון נזירים קדמונים , מפרק-זעם אבוד של כתבי-הקודש .
מעתה הבטנו זה בזו , עין בעין , –  ללא לגלוג מצדי וללא התגרות מצדה , מתוך כובד ראש ומתיחות , שני אויבים בנפש , שהגיעה שעתם להגיד זה לזה את הכל –  עד הסוף .
–  למי היא מתכוונת ?
–  לכולם –  ואף לא לאחד .
לבני-אדם בדרך-כלל .
זהו הסיכום הסופי .
–  והוא חשב , כי הקולות שלי זועקים " לחם ! "
ומתחננים אלי : בואי והצילי ?
כבוד גדול מדי יחלוק לי , איני ראויה לכך : אמנם יודעת אני על רעב ועל סיביר ועל כל הזוועות , אך לא חבל לי על שום אדם , ולא אלך להציל שום נפש , ופחות מן הכל –  אל מחנה הנספים .
–  בנתי : למחנה ההורסים ?
למחנה השורפים ?
–  אם יעמוד לי כוחי –  כן .
–  יחידה , בלי חברים ?
–  אחפש לי חברים , כשאוסיף כוח .
–  כלום כך מחפשים ?
הרי היא דנה לחובה מראש את כל הבא לקראתה , בלי שום חקירה ודרישה ?
–  לא נכון .
אני עורכת חקירה ודרישה מיד , אלא שאזניו אינן שומעות אותה .
אני מרגישה את הזר בן-רגע .
–  ולפי איזה קנה-מידה תבחין בין אדם משלה לבין זר ?
–  קשה להגדיר , אך יתכן כי זוהי אבן-הבוחן : יש בני-אדם צחורי-זכרון ויש שחורי-זכרון .
הראשונים זוכרים מקורות החיים בעיקר את הטוב , ומשום כך הם שמחים ...
בחברתה של מרוסיה , למשל .
ואילו נוטרי-האיבה רושמים להם לזכרון רק את כל השחור : " הטוב " נמחק מלוח-לבם מאליו לאחר שעה קלה , ולא עוד , אלא שאין הוא " טוב " כלל , לדעתם .
אני מבחינה בכל אדם כהרף-עין , אם שחור-זכרון הוא או צחור-זכרון .
אין לי צורך לחקור ולדרוש כלל .
–  ועכשיו אני כבר יכולה ללכת , גם אשען עליו , וכשנגיע למעלה , אגיד תודה , רק נסכים-נא בינינו כי להבא –  איך לומר זאת ...
חשתי לעזרתה : –  יהי לבה סמוך ובטוח , נודר אני נדר להתרחק ממנה ת"ק פרסה גם להבא .

ז : מרקו לפני היציאה לקייטנה התרחש מאורע חשוב –  מרקו זכה , סוף-סוף , לקבל תעודת-בגרות .
במחזור שלו נמצאו , מלבדו , עוד כמה " דו-שנתיים " מועדים , ומשום כך נחוג חג השחרור מעול-הגימנסיה ברעש כפול ומכופל .
שטרוק חברי , מלך הרפורטז'ה המשטרתית באודיסה ובדרום-רוסיה בכלל , הביא למערכת תיאור נלהב של הילולא זו ; לא לשם הדפסה , כמובן , אלא באורח עקרוני , לבל ישכחו אנשי המערכת , כי שטרוק הוא כל-יודע .
המחזור בהרכבו המלא הופיע ב"הצפון " , קפה-שנטן מפורסם מאוד בעיר , שרק אתמול , בעודם גימנזיסטים , אסור היה עליהם בכניסה בתכלית האיסור ; והם השתוללו שם כל כך , שהפריסטב התורני ( למרות מסורת המשטרה לעצום עין על תעלולי ה"גומרים " בחודש יוני , ממש כעל השתוללות הטירונים המגוייסים ) לא התאפק ואיים במאסר ; ועל כך נתן זקן ה"דו-שנתיים " , לדברי שטרוק , תשובה היסטורית , שיצאו לה אחר-כך מוניטין בדברי ימי ההשכלה של אזור הים השחור : –  יסלח לנו אדון הפריסטב , רק אחת לשש-עשרה שנה זוכים לשמחה שכזו !
הפריסטב , מזועזע על ידי שיא מונומנטלי זה , נכנע .
אחר-כך זוכר אני את מרקו בכובע-כחול על ראשו ; אבל אינני יכול להזכר בשום פנים , אם מתחת לאותו כובע היה מעיל-סטודנטים קיצי או מעיל אזרחי פשוט , כלומר , אם מיד קבלו אותו לאוניברסיטה , מבעד למסננת של " מכסת-האחוזים " .
מענין הדבר : תולדות חייהם של אחי מרקו ואחיותיו , במידה שעברו בשדה ראייתי או ידיעתי , נשתמרו בזכרוני , וכן גם מראם החיצוני , לרבות תסרוקות-הנשים והשמלות החביבות והמוזרות של אותו העשור ; ואילו מרקו עצמו נשתכח מלבי .
לא נחרתו בזכרוני לא שיעור קומתו , לא צורת חטמו ואף לא רשלנותו , שסיריוז'ה פיאר אותה בדברי שיר .
כשאני מתאמץ מאוד להחיות את דיוקנו בזכרוני , תמיד עולים לפני מישהם אחרים –  לפעמים אדע אפילו את שמם , לפעמים לא , אך תמיד אדע בבבירור , כי לא מרקו הוא זה .
אדע זאת על פי העינים : הפרט היחיד בקלסתר-פניו שאוכל לתארו : לא את צבען , אלא את צורתן והבעתן .
עינים עגולות מאוד ובולטות מאד , מפיקות טוב-לב ודבקות ואף ( אם אפשר לומר כך בלי עלבון ) דביקות מלשון דבק ממש : מבט רעבתני של אדם , המוכן תמיד לא לשאול בלבד , אלא לחקור ולדרוש דוקא , והמוכן גם להאמין בתום-לב לכל תשובה ולהתפעל ממנה .
בפעם הראשונה שוחחנו שיחה לבבית בעודו תלמיד הגימנסיה .
פעם אחת התישב על ידי –  ספק בבית מכרים , ספק בביתם הם .
–  האם לא אטרידך יותר מדי , אם אבקש שתקדיש לי ערב אחד ביחידות ?
ערב שלם ?
–  אפשר , –  אמרתי ; –  והמותר לי לדעת , מהו הענין ?
–  צריך אני , –  ענה , בהסתכלו בי בעיניו העגולות , –  לשאול אותך בפרוטרוט על ענין אחד : מה , בעצם , רוצה ניצשה ?
–  וכאן הוסיף ו"הסביר " : –  משום שעליך לדעת , כי אני ניצשאני גמור .
לא יכולתי להתאפק מהערה אירונית : –  משהו כאן לא כשורה .
על כך שניצשיאני אתה נודע לי זה-כבר מפי סיריוז'ה ; אך הרי התנאי ההכרחי הראשון לכך –  שתדע , מה ניצשה " רוצה " ...
הוא לא נבוך כלל –  להיפך , הסביר את הכל בכנות מרובה , ובמיטב הגיון –  על פי דרכו : –  נסיתי לקרוא אותו ; יש לי כמעט כל מה שהופיע ברוסית ; אראה לך , אם תרצה .
אני , בכלל , מבין אתה , ממלא כרסי ספרים ; אך מוחי עשוי בצורה כל-כך משונה –  אם אקרא בעצמי , לעולם לא אתפוס את העיקר ; לא רק בפילוסופיה , אלא גם בשירה וספרות יפה .
תמיד נחוץ לי מורה-דרך ; הוא יתחוב אצבעו ויגיד : זהו !
–  והכל יתחוור לי בן-רגע .
כאן גמגם קמעה והוסיף : –  בני משפחתי , וגם חברי סבורים , מבין אתה , כי אני בפשטות טיפש .
אינני מאמין בזה ; אך דבר אחד הוא נכון –  אינני מאותם האנשים , שנוצרו לחשוב בכוח מוחם .
אני , מבין אתה , מאותם האנשים , שנאה ויאה להם להקשיב תמיד .
לשמע וידוי זה נסתתמו טענותי , ואף החילותי למצוא בו ענין .
ואף-על-פי-כן הוספתי לשאול : –  אם כן , מנין לך שניצשיאני אתה ?
–  וכי צריך אדם להיות בקי בתורה , כדי שיהיה ירא-שמים ?
להיפך , שמעתי באיזה מקום , כי הקתולים אסרו לפנים על ההדיוטות לקרוא באבנגליון בלי עזרת הכומר : פן תחמיץ אמונתם .
את הערב המבוקש הקדשתי לו ; הדבר לא היה אז קשה ביותר : אפנת ניצשה זה-עתה הגיעה לרוסיה ; שלוש הרצאות על ניצשה , עם ויכוחים , כבר נתקיימו ב"ספרותון " שלנו .
ספריו נמצאו תחת ידי ; אם קיפולי דפיהם חתוכים היו כולם , לא אוכל להשבע , אך להרצות את הדברים כלשוני –  בבקשה .
מרקו באמת ידע " להקשיב " ; ואם כי מתחילה נצטרפתי בלבי אל דעת בני משפחתו וחבריו , אשר צוטטה במו-פיו , התחלתי במהרה לפקפק , אם נכונה היא כל צרכה .
אף אם היה טיפש , הרי לא טיפש פשוט , אלא מיוחד במינו .
בעצם , גם המשפחה החזיקה בדעה מסוייגת זו ; לפחות האב .
פעם אחת קרא לפני איגנץ אלברטוביץ' מעין הרצאה על נושא זה .
זכורני , כי באותו היום " בלבל " מרקו משהו , דעתו של האב לא היתה נוחה ממנו , וסיריוז'ה השמיע באזני אחיו דברי-כיבושין בקול בס מבוגר : –  מרקו , מרקו , מה יהא בסופך ?
הגע בעצמך –  אלכסנדר מוקדון בגילך היה כבר כמעט בן עשרים !!
אחר-כך נשארנו ביחידות , אני ואיגנץ אלברטוביץ' , והוא שאלני לפתע : –  הנתת פעם דעתך על הסוגים השונים של המושג " טיפש " ?
וכאן קרא לפני הרצאה שלמה , בהקדימו מראש , כי המיון הזה אינו פרי אמצאותו , אלא שאול בחלקו מן הסופרים היהודים-הגרמנים , החביבים עליו , ובחלקו –  מן הפולקלור של הגיטו הווהליני –  מכורתו .
יש טיפשים " קיציים " ויש טיפשים " חרפיים " .
הנה אתה יושב בצל-קורתך ביום חורף , בחוץ –  סופת שלג , כל חלל האויר מלא קולות חריקה ודפיקה :    נדמה לך כי מישהו דפק בדלת , אך אינך בטוח בזה –  יתכן שאין זו אלא רוח .
לבסוף אתה נענה ואומר : " יבוא " .
מישהו מסורבל מתפרץ לפרוזדור , כולו עטוף ומעוטף , ספק אשה ספק גבר ; היצור מתפשט באריכות וברוב-עסק , מתיר את ברדסו , חולץ את מוקי-הלבד –  ורק אז , סוף-סוף , אתה מבחין בבירור : טיפש לפניך .
זהו החרפי .
לעומת זה , הטיפש הקיצי בא אליך ביעף , קל כפרפר , –  ומיד אתה רואה , מי לפניך .
–  ברם , אפשר למיין גם לפי סימנים אחרים : יש טיפש פסיבי ויש טיפש אקטיבי .
הראשון יושב לו בקרן-זוית ואינו מתערב בענינים לא לו ; לעתים קרובות הוא אפילו שכן נוח מאוד , ולפעמים אף מצליח מאוד בקריירה שלו .
השני , לעומת זה , בלתי-נוח עד כדי דכדוך-נפש .
–  אך גם בזה לא די , –  סיים את דבריו , –  מרגיש אני כי נחוצה עוד איזו שיטת-מיון שלישית , נגיד –  לפי התנעולת : הסוג אחד נולד בסוליות של עופרת לרגליו –  בשום כוח שבעולם לא תזיזנו ממקומו ; והסוג השני , להיפך –  בסנדלים בעלי-כנף , בדומה למרקור ...
או למרקו ?
*        * *  היתה לי הזדמנות להתבונן בו שוב בקבלת פני השנה החדשה , בנשף הסטודנטים , ב"חדר המתים " .
הנשף נערך תמיד בארמון המפואר של הבורסה ( למלה הנמלצת " ארמון " לא יתפלא אף אחד מבני עירי , ולהתפלמס על כך עם הנכרים אין בדעתי כל-עיקר ) .
בכינוי " חדר המתים " הוכתר במקרים כאלה אחד האולמות הצדדיים , שלתוכו היו מכניסים רק קהל נבחר ביותר , נבחר מבחינת מגמה נפשית " מתקדמת " ; ואת דלתותיו היו פותחים לקהל רק משעה אחת אחר חצות .
השתיה היתה כדת , אחדים , שיכורים כלוט , היו מגיעים לפנות בוקר למדרגת " מתים " באמת ; אבל ההתבסמות העיקרית היתה שם –  רעיונית ומילולית .
אף על פי שגם אזרחים היו מותרים בכניסה , הרי רוב הבאים היו , כמובן , סטודנטים .
היה שולחן של מרכסיסטים ושולחן של " נרודניקים " ; שולחנות של פולנים , גרוזים , ארמנים ( שולחנות של הציונים ושל ה"בונד " הופיעו לאחר שנים אחדות , אך בשנים הראשונות למאה אינני זוכר אותם ) .
סביב השולחן הראשי שכנו כבוד זקני הפקולטות והקורסים , ובצל כנפם חסה הרוב הבלתי-סיעתי , שטרם " הגדיר את עצמו " .
ליד כל שולחן ושולחן הושמעו נאומים או הושרו שירים ; בשעות הראשונות נאמו הנואמים ממקומותיהם , באשמורת הבוקר היו מטפסים על השולחנות ; וסמוך לעלות השחר נאמו בבת-אחת גם מעל השולחן וגם מתחת , וקהל המאזינים נתן קולו בשיר .
סמוך לאותו זמן היו הפרופיסורים הפופולריים מתחמקים ברוב טקט , אך בראשית הלילה השתתפו גם הם השתתפות נידת בחגיגה , בעברם משולחן לשולחן ובפיהם –  אימפרוביזציות קצרות מתוך המדריך הבלתי-כתוב של מליצת-המשתה .
" חברי הסטודנטים , יין-שמפניה זה –  יין יקר מדי , משאשתה אותו לחייכם , קל-וחומר –  משתשתוהו אתם לחיי .
נשתה איפוא לכבוד משהו נעלה מכל –  לכבוד המאורע שאנו מצפים לו משנה לשנה : מי יתן –  ויתרחש בשנה הבאה עלינו לטובה " ...
" חברים , נמצא בקרבנו עתונאי , עמל המלה המשועבדת , הבה נרימה את כוסותינו לשחרורה של המלה ... "
אותו ערב הכניסו שמה גם את מרקו –  ושוב איני זוכר , אם כבר זכה להיות סטודנט ממש .
נכנס מתוך היסוס , מבלי שידע , בצל מי יסתופף ; מישהו ממכריו הזמינו לשולחן , שסביבו הצטופפו , בישיבה ובעמידה , בני-קווקז שחורי-שער –  מרחוק אי אפשר היה להבחין , בני איזה לאום הם –  ושם נשאר כל הערב .
–  שמתי בו עין מפרק לפרק וראיתי , כי הוא מרגיש את עצמו בחברתם כדג במים : היה מזמרר אחריהם , מנפנף בידיו , צועק , עונה אמן אחרי כל הנואמים , אף כי רובם דיברו , כמדומני , בשפתם הלאומית .
אדם , הממעט בשתיה בעצמו , זוכה להסתכלות עצובה ומענינית , כיצד מסתיים ליל-הילולא .
לאט-לאט מתאבנים שרירי הפנים , הירוקות או הסגולות , העינים קופאות כזגוגית , המלים צולעות כעל קביים ומקישות זו בזו כמתות ; על השולחנות –  שלוליות-יין , צוארוניהם של הגברים מעוכים וקצות המנשטות מלוכלכות .
מי שלבש פראק –  נשברה חזית כתנתו ; בכלל , הכל כבר הסתאב והתפגל , ובפתח כבר עומדת , בלתי נראית , המשרתת , ובידה –  הדלי והסמרטוט ...
במידה מפליאה הלם , לדעתי , את הרגע הזה ב"חדר המתים " שיר-הנעילה " גאודאמוס " , שיר-האשכבה העצוב ביותר בעולם .
מרקו ליווני הביתה ; אף הוא מיעט בשתיה , אבל שיכור היה מיין רוחני –  ומיין קאחטיני דוקא .
הוא פיזם לו ניגון ומלים " מרול ג'מיר " ; מהלך שני רובעים שלמים תיאר לפני את " הדרך הגרוזית-הצבאית " ואת טיפליס , אף על פי שלא ראה את קווקז מימיו ; הרצה על תמר המלכה ועל המשורר רוסטוולי ...
לרמונטוב כותב : " ברחו בני גרוזיה המוגים " –  איזו דיבה על העם האביר !
מרקו כבר ידע הכל על התנועה הגרוזית , כבר ידע את ההפרש בין קרטולים , אימרטינים , סונטים , לזים , ואף השפה כבר היתה שגורה בפיו –  לכלבלב העזוב שפגשנו בפינה קרא " מודי אק " , אחר-כך גרשו בקריאה : " צדי ! "
( לדיוק איני ערב , כך נחרת בזכרוני ) ; וסיים בגניחה ממעמקי הנפש : –  איזו טיפשות היא זו : למה אי אפשר לו לאדם לצאת ולהכריז את עצמו לגרוזי ?
פרצתי בצחוק : –  מרקו , יש בעירנו דוקטור ציוני אחד , ולו –  משרתת הפקה .
פעם אחת הגישה תה באספה בביתם , ואשת הדוקטור שאלה אותה אחר-כך : " המוצא חן הדבר בעיניך ? "
והפקה ענתה בכובד-ראש , בנעימת כניעה לגורל : מה לעשות , גברת , נצטרך לנסוע לפלשתינה !
הוא נעלב .
מצא , שאין הנידון דומה לראיה , ובכלל –  מעשה-הפקה אינו אלא בדיחה נושנה , כבר שמע אותה עשר פעמים .
–  אגב , מרקו , –  אמרתי תוך פיהוק , –  אם כבר תבקש לך אומה , למה לא תיספח אל הציונים ?
הוא לטש את עיניו העגלגלות ונעץ אותן בי מתוך השתוממות גמורה ; ניכר היה לפי מבטו , שאפילו בשעה חמש לפנות בוקר , ואפילו בדרך הלצה בלבד , אין אדם מיושב בדעתו יכול להגיע לידי מחשבת-תעתועים שכזו .
*        * *  עתה כבר הוצגו לפני הקורא , אם בהרחבה ואם ברפרוף , כל חמשתם .
אפשר לעבור לעצם הסיפור על מה שעלה בגורלם .

ח : החצרן שלי חלפו חדשים ; כפעם בפעם יצאתי מן העיר וחזרתי , ומשפחת מילגרום היתה מעיני והלאה למשך תקופות ארוכות .
מזמן לזמן ירו אי-שם בשרי-פלך , רצחו מיניסטרים ; מפליא הדבר , באיזו שמחה בלתי-מסוייגת נתקבלו ידיעות אלו על-ידי הציבור כולו ; כיום לא תתואר אחדות-דעות כזו במסיבות כאלה –  אגב , גם אין כעת בשום מקום מסיבות כאלה ממש ; ואולם לגבי הסיפור שלנו חשוב רק צד אחד של אותם המאורעות : תור ה"אביב " –  שהיה מתחילה בעיני המשקיפים מן הצד , כמוני , עליז , רך ובהיר ללא ענן –  לבש לאט-לאט צורה אכזרית וקטלנית יותר ויותר .
מצפון באו ידיעות על משלחות-עונשין על פני פלכים שלמים .
כבר ברור היה , כי אין בכוחו של " הלך-הרוח " בציבור המתקדם ובכוחם של כדורים בודדים להביא את המשטר המדיני לידי התחדשות –  וכי גם ה"אביב " ייהפך לטרגדיה המונית .
רק אחת לא השכלנו עוד להבין : כי הטרגדיה תהיה ממושכת .
–  בהתאם לכך הלך ונשתנה לעינינו גם ההוי של עירנו , שעוד לפני זמן קצר היה כה קליל ושאנן .
הרגשתי בדבר לראשונה על פי התמורה האישית שחלה באזרח צנוע אחד : החצרן בחצר שלנו .
שמו היה חומא , והיה זה כפרי שחור-זקן מפלך חרסון .
התגוררתי באותו הבית מכבר , ועם חומא זה קיימתי מיטב-היחסים .
בלילות , לקול צלצולי בשער , היה מגיח מיד ממאורתו שבמרתף , פותח את הפשפש –  ובקבלו מידי מטבע בן עשר פרוטות , היה מרכין ברוב-נימוס את בלוריתו , אף כשהיה מנומנם ביותר , ואומר : " מרסי לך , פניץ' " .
–  אם מישהו מבני-הבית היה נכנס למטבח ומוצא את חומא במגע-ידים אמיץ עם המשרתת הנחמדה שלנו , מוטריה , היה חומא נרתע ממנה כהרף-עין , מסיר את כובעו ומודיע במבוכת-מה , כי ביקורו לא בא אלא מרוב-דאגתו לשלומנו –  בשביל לראות , למשל , אם הארובה אינה מעלה עשן ואם המסתמים לא נתקלקלו , חלילה .
בקיצור : מקודם היה זה תושב רגיל ממעמד העמלים ; בעצמו חי להנאתו והניח לחיות גם לזולתו , ולא הציג שום תביעות לעמדת שררה וגדולה .
ואולם לאט לאט התחילה להסתמן בו איזו תמורה פסיכולוגית .
הראשונה , זכורני , ציינה זאת מוטריה .
ביום מן הימים חסרו עצי-הסקה בבית ; שלחוה , כרגיל , לבקש מאת החצרן שיעלה חבילת-עצים מן המרתף .
היא רצה לחצר ובשובה הודיעה : –  פומה גבריליץ' אינם : הם הלכו .
ברגע הראשון לא הבנתי , במי היא מדברת : כל-כך זיעזעה אותי לשון-רבים זו .
מוטריה , אשר שירתה מקודם בבית גנרל , הקפידה מאוד על דקדוקי סגנון אלה והטעימה תמיד , כי הכובסת " הלכה " ואילו הגברת " הלכו " .
הרגשתי הרגשה עמומה , כי במעמדו החברותי של חצרננו מתרחש איזה תהליך של עליה .
אחר-כך התחלתי להכיר בו בעצמי סימנים מדאיגים .
בלילה הוצרכתי לפעמים לשהות ליד השער ולרקוע ברגלים קופאות גם חמש דקות וגם עשר .
בקבלו את עשר הפרוטות המסורתיות היה חומא מקרב את המטבע אל עיניו ומתבונן בו לאור העמום של פנס-השער בהבעה המרמזת ברורות , כי המסורת אין עדיין פירושה חוק מגביל .
את נוסח התודה התחיל בהדרגה לקצר : " מרסי , פניץ' " , אחר כך – " תודה " סתם ; ושוב , לא השמטת התואר בלבד , אלא גם המעבר מצרפתית לשפת-המולדת היה רב-משמעות .
פעם אחת , לאחר שהחזיק אותי כמעט כחצי-שעה בכפור , אפילו הטיף לי מוסר : –  כאן , פניץ' , לא כנסיה , מה נתפעמנת כל-כך ?!
–  ובפעם אחרת העיר , מתוך מנוד-ראש , הערה מאלפת : –  מאחרים לטייל –  וגם הבריאות ניזוקת .
בסופו של דבר , משום מורך לבי , התחלתי לצלצל רק פעם אחת ולהמתין בהכנעה ; את המטבע בן עשר הפרוטות החלפתי בבן חמש-עשרה ; בתחבי המטבע לידו , הייתי בעצמי אומר " תודה " , וחומא , בתשובה על כך , יש שהיה מפליט אי-אלו הברות סתומות , ויש שפיטר אותי בלא כלום .
אך לא זה העיקר : הרבה יותר אופיינית בשביל הקדחת שתקפה את הקיסרות ( כשמש המשתקפת בנטף-מים , כן השתקפה אז הקיסרות בחצרן שלי ) היתה העובדה , שחומא הלך ונהפך משבוע לשבוע לגורם חשוב יותר ויותר בחיי .
חשתי בחומא כל הזמן , כמו בשן תותבת , שרופא-השיניים לא הצליח להתאימה כראוי .
זה מכבר היה מעקם את אפו , כאשר נתכנסו אורחים בחדרי .
פעם אחת צלצל בדלת קרוב לחצות ושאל את מוטריה , אם אין כאן ישיבה , שהרי לא הזמינו בירה , וגם אין שומעים קול-שירה , כמו תמיד .
פעם אחרת לקח את הדואר שלי מידי הדוור , וכשמסר את החבילה לידי , העיר בקול נוקב : –  עתוני-חוץ הם אלה ?
מסרתי את תצפיותי הללו למכרי : כולם אישרו אותן .
מעמד החצרנים היה עולה במהירות בסולם הערך וההשפעה ונהפך לסרן המרכזי במנגנון של שלטון-המדינה .
האזרח סבור היה , כי הוא מסתער על משגבי האבטוקרטיה ; אך לאמיתו של דבר , השלטון הוא שהביא במצור את המבצרים , מיליוני מבצרים , כל בית ובית , והחלוץ של צבא-המצור כבר ישב בחפירותיו , במרתפים , מעבר מזה לשער .
מעניינת היתה גם ההתעוררות הלילית ברחובות .
למרות כל יהירותנו הבירתית , התרגלנו לכך , שבשתים אחר חצות , בשובנו הביתה ממסיבת-ידידים , לא ראינו אף נפש חיה בחוצות וניחמנו את גאוותנו המוניציפלית בדוגמת ווינה , שגם בה מקדימים הבריות לעלות על משכבם .
ואילו עכשיו הייתי נתקל כמעט בכל לילה בשעות אלו בתהלוכה אילמת : בראש צעד רוטמיסטר , אחריו –  פמליה של ז'נדרמים –  ואי-שם איזה חומא אחר , או אפילו שלי , שנתבשר מראש על החיפוש הצפוי , חיכה , מבלי תת שינה לעיניו , לצלצול השליט , וכבר גייס את ידידו לתפקיד של העד השני בחיפוש .
מן הצד השני שמענו וראינו , כי גם הנצורים מתכוננים לגיחה .
בכל העיר התלחשו , כי בקרוב תהיה " הפגנה " .
מה זאת הפגנה , לא ידע בדיוק שום איש –  לא הוא ולא סבו לא ראה דבר כזה מימיו ; ודוקא משום כך נדמה היה , כי טיול של מאה בחורים ובחורות על מרצפת רחוב דה-ריבס , כשדגל אדום בראשם , יהיה בו משום מהלומה אדירה לאויב , שתחריד את הארמונות ובתי-הכלא גם יחד .
לחש-ההמונים קבע אפילו לא פעם את התאריך המדוייק של אותו יום א' , בו תתפוצץ ה"פצצה " ; אך לפי שעה –  נתבדה .
ואולם כבר ברור היה מי ומי יהיו המשתתפים במסע כביר זה מככר-הקתדרלה עד פינת רחוב רישליה : הם בלטו לעין-כל על כל צעד ושעל , ונדמה היה כי הצעירים והצעירות כבר לבשו לשם כך מראש מדים מיוחדים .
בעצם , היו אלה באמת מעין מדים : לא מבחינת הגיזרה והצבע , אלא מבחינת סגנון כללי מסוים .
על האכסטרנים כבר ייחדתי את הדיבור ; עכשיו הופיעו על הבמה גם רעיותיהם הרוחניות , –  ואפשר שהיו מרובות מן הגברים .
סיריוז'ה היה הראשון שהביא לנו את הכינוי הקיבוצי , שבו ( הוא נשבע על כך ) היו מציינים אותן שלא בפניהן אפילו חבריהן עצמם , אם כי זמן רב חשדתי בו , שבדה את הכינוי הזה מלבו : " דריפקה " , מן המלה " מדורפט " , שאינה מצויה , כמדומני , גם במהדורה האחרונה של המילון האקדמי .
מגבעת-קש בנוסח גברי , בדמות צלחת הפרופה תמיד ברשלנות יתרה ושמוטה הצדה , שבעלתה היתה מזמן לזמן מחזירה אותה למקומה בדחיפת אצבע ; חולצה באפנה מיוחדת , שנקראה אז " אנגלית " , ולה צוארון רך וגבוה ועניבה המשולשלת דרך טבעת –  אך לעתים קרובות בלי עניבה ובלי טבעת ; חצאית הרכוסה מן הצד , בלחצניות , שלפחות אחת מהן היתה חסרה תמיד ; נעלים בעלות שרוכים קרועים .
הרכוסים בקרסים בצורה משובשת , ועל הנעלים –  אבק בן-שבוע מכל ערבות הים השחור ; ומעל כל אלה התנוססו לעתים משקפים במסגרת-תיל , וכמעט תמיד –  חותם ורוד של נזלת כרונית .
–  ואתה אל תצחק להן , –  נזף בי אחד מידידי , חברי לכיתה לשעבר , שנתלה אחר כך בקרבת פטרבורג , ב"ליסי נוס " .
–  רק החלף בדמיונך את תלבשתן –  וראית מיד מי הן : בנותיה של יהודית הקדומה לפניך .
–  יהודית ?
–  לגלג סיריוז'ה , כשחזרתי לפניו על סברה זו .
–  הסתכל-נא בהילוכן .
העיקר באדם –  הילוכו .
אותו לא תחליף כבגד .
יהודית היתה צועדת , ואילו הללו אצות-רצות .
" אצות-רצות " : אימרה קולעת .
גם בפי עצמן היו מלים אלה שגורות תמיד .
כאילו בטלו כל יתר צורות התנועה והקצב : " למסור פתקה ?
אני אצה " .
" רצתי לשאול לשלום אוסיה , והנה איננו בבית " .
אפילו ברגעים הנדירים של הנאה : " הערב מציגים בתיאטרון את ' העגלון הנשל' , כדאי לרוץ ולראות " .
מכל מקום , מבחינה אחת לא צדק ידידי : לא צחקתי כלל , בעצם –  הייתי מודאג .
בוקר אחד , בשדרה נידחת של הגן העירוני , מאחורי אותו שקע , הקרוי בפי הנערים " ים אזוב " , ראיתי מרחוק אחת מבנות יהודית ; היא הלכה לקראתי בלוית צעיר בחולצה רוסית , ובעברם על פני לא הביטו עלי –  רק הנמיכו קולם .
לזו לא היו לא משקפיים ולא נזלת , וגם הילוכה לא היה מאותו הסוג , אך כל שאר הסימנים היו בה : מגבעת-צלחת , לחצניות תלושות , שרוכים מבולבלים על נעלים מאובקות ; והכרתי את ליקה .
*        * *  ועוד מבחינה אחרת נעכרו פני האביב שלנו : בספרי על אותו נשף הסטודנטים ב"חדר המתים " , בו כמעט נספח מרקו אל העם הגרוזי , שכחתי להזכיר נאום אחד .
נשא אותו סטודנט מן הקורס השני , ושמו איבנוב .
הכרתי אותו , פגשתיו לעתים גם בבתי יהודים –  איבנוב רגיל שברגילים , אחד מאלף-רבוא איבנובים , נוח לבריות ונחבא אל הכלים , אשר איש מעולם לא ציפה ממנו לשום גילויי-מרץ בכלל –  ולנאומים בפרט .
הוא עלה לשאת מדברותיו בהקדם , עוד לפני שהשתכר .
את התחלת נאומו לא שמעתי ואיני יודע , מה המריצו לדבר , אך הנאום הכיל קטע כזה : –  סלחו , חברים : אי-אפשר להאשים אותנו בשנאה לאומה מסויימת ; ואף אם אין לה , לאומה זו , מולדת , ומשום כך , מטבע-הדברים , אינה תופסת את המושג " מולדת " כפי שתופסים אותו אנחנו –  גם זה איננו עדיין עוון פלילי .
ואלם ענין אחר הוא , כשאומה זו דוגלת ברעיונות אשר ...
זכורני שהשתוממתי מאוד , כי ב"חדר המתים " , במלכות המרסליזה האחת והיחידה מאז ומתמיד , אפשר היה להשמיע נעימות כאלה , אמנם ללא מחיאות-כפים , אך גם ללא שערוריה .
ברם לא עלה אז עדיין על דעתי , כי אילו הושמע הנאום כעבור שנה , היה זוכה גם להדי-אהדה .

ט : הנכרי התחלתי להכנס לעבודה ציבורית : " מזכיר ההנהלה הזמנית של החברה למעונות-החלמה ולמוסדות היגיינים-דיאטטיים אחרים לשם ריפוים וחינוכם של תלמידים תשושי-גוף מבין האוכלוסיה היהודית העניה של העיר אודיסה ופרבריה " .
עובדה : בדיוק כך נקראה אותה חברה , ובימי עלומי ידעתי לבטא את כל השם הזה בנשימה אחת .
ביסוד חברה זו לא חסרה גם מזימה מרדנית : " המוסד ההיגייני-הדיאטטי " יכול היה לשמש כסות-עינים לתרגילי-התעמלות ותרגילי-ההתעמלות –  להקמת הגנה עצמית .
כבר התחילו מתלחשים בדרום-רוסיה , כי בקרוב יהיה בכך צורך .
אך לפי שעה הציעה לפני ההנהלה לגייס מתנדבים אחדים , כדי לסייר את דלת-העם ולרשום את הזקוקים לאיכסון-חנם או , אפשר , ל"קמחא-דפסחא " –  אינני זוכר בדיוק .
סיפרתי על הענין לילדיה הגדולים של אננה מיכאילובנה .
מרקו נרשם ( אחר כך לא בא ; שכח את הכל והתנצל מאוד ) ; ליקה ניענעה ראשה בשלילה , מבלי הזיז עיניה מן הברושורה ומבלי הוציא אצבעותיה מן הפה ; מרוסיה אמרה : –  יחד אתך , טוב ?
לא היה שום דבר מפתיע בהסכמתה זו : כבר ידעתי כי יש בנפשה נימה מעשית של דאגה לבריות .
כשבא סמוילו מן העיירה , היא היא שהכינה אותו במשך שנה וחצי לבחינות למעלת רוקח , והיא עודנה ילדה בעצמה .
גם עכשיו היתה מלמדת את בת אחותה של המבשלת בהתמדה יתרה .
כשחלה אחד ה"פסז'ירים " מבאי-ביתה , אדם שלא היו לו קרובים באודיסה , הלכה אליו שלש פעמים ביום , השגיחה שיקבל את סמי-הרפואה והחליפה לו תחבשות , אף כי שעת חנו וחסדו ( ידעתי זאת מפיה ) היתה זה-כבר מאחוריו .
היא ידעה אפילו לבשל ארוחה ראויה לאכילה ולתקן חולצה .
כשבאתי , ביום המוסכם , לקחתה לסיור , מצאתי בפרוזדור את סמוילו בצאתו מן הבית .
הוא היה משום-מה מדוכא , נשך את שפתיו , אפילו מלמל משהו ; כמעט שלא ברכני לשלום –  אחר כך רצה , כנראה , לשאול אותי משהו –  אך לא שאל .
בחדר-האורחים מצאתי את האם ואת מרוסיה ; שתיהן שתקו כדרך ששותקים בני-אדם , שזה-עתה היה בינם ריב .
ניכר היה שמרוסיה שמחה להזדמנות לעזוב את הבית .
בדרך , בכרכרה , מיעטה בדיבור ונשכה אף היא את שפתיה .
–  מה קרה , מרוסיה , מי העליב את מי ?
–  יש לך הזדמנות מצויינת לשתוק , –  אמרה מתוך רוגז , –  אני מיעצת לך להשתמש בה .
שמעתי בקולה .
*      * *  זוכר אני בית אחד , של רוניקר , כמדומני , באותו הרובע , שעלינו הוטל לסיירו .
הוא הצטיין בדבר , שאז היה בו משום חידוש בשבילי : מרתף בן קומותיים .
החלונות של שתי הקומות פנו , כמובן , לחפירה ; אך גם מאחורי החלונות נמצא תחילה מסדרון לאורך כל החזית , ורק מבעד למסדרון " הוארו " החדרים .
אינני יכול לתאר עוני , כשם שלא הייתי יכול לעסוק בתלישת כנפיו ורגליו של זבוב חי , או בעינוי אטי בכלל .
זכורני , ניקרה במוחי בלי הרף מחשבה בנלית אחת : הרי קרוב כחוט-השערה היה הדבר , כי לפני לידתך-אתה תחול איזו פליטת-קולמוס בספר החשבונות של הקדוש-ברוך-הוא , שיימלך בדעתו ברגע האחרון , ימחוק משהו ויזיז משהו שורה אחת למטה , –  והיית אתה דר כיום כאן , במרתף התחתון , ומקנא בנערים מן המדור העליון , והללו היו מתרברבים לפניך ...
בושתי כי יש לי אדרת , ולבי נקפני על שישבתי לפני-כן בבית-הקפה היווני בסימטה האדומה על ספל קפה עם רחט-לוקום ובזבזתי רבע רובל –  תקציב מחייתם ליום שלם .
וכדרכו של אדם , בשעה שלבו נוקפו , התהלכתי במאורות אלו סר וזעף , דברתי אל הדיירים בקול רשמי-קפדני , לכל הבקשות החזרתי תשובות יבשות : נשתדל .
נראה .
לא אוכל להבטיח .
ואילו מרוסיה –  מיד , בלי גוזמה , קפצה עליה שמחה .
עוד בחדר הראשון נגשה לעריסה עשויה מארגז ; ואני אחריה .
בעריסה , מתחת לבלויי-סחבות מצבע שק ישן , היה מוטל תינוק אפור ; מקצות שפתיו ועד נחיריו נמתחו שני קמטים עמוקים כחריצים , ושקעים שחורים נראו תחת עיניו .
כאשר מרוסיה גחנה עליו , נתעוותו פתאום פניו האפורים , החריצים התפשטו עד לעיניו , פיו נפתח ונחשפו חניכיים כחלחלים , הסנטר הפעוט נתחדד , כמו אצל בר-מינן .
האם עמדה על ידינו ; היא שמחה ואמרה באידיש , ואני תרגמתי למרוסיה : –  שאהיה כפרת עיניו המתוקות , גברת : הוא צוחק .
אצל מרוסיה צחקו שם כל הילדים ; כולם רצו , צלעו , זחלו אליה מיד , כאילו היתה זו ידידה ישנה , שחיכו לה כל הבוקר .
השארתי אותה אי-שם על שרפרף , מוקפת המון תינוקות , את ההרשמה סיימתי לבדי , וכל הזמן הגיע לאזני מן החדר ההוא קול רעש , ריצה , צויחה , צהלת ילדים מצלצלת , כאילו לא היה זה מרתף כלל , כאילו באמת יש בעולם ערוגות דשא וריח לילך ושמש ממעל ...
–  לא ידעתי , –  אמרתי לאחר שסיימנו , –  כי את אומנת כזאת .
מעצבנותה הקודמת לא נשאר כל זכר .
היא ענתה בעליזות : –  הילדים כרוכים אחרי ; וגם אני מתנפלת עליהם ברחוב , האומנות נבהלות מפני .
רק לפני ימים אחדים ביקשה ממני אמא , שלא אגע בתינוקות רוסיים , פן יחשדו בי שאני נותנת להם סוכריות מורעלות : היא קראה בעתון כי שמועה כזו הופרחה אי-שם בבסרביה .
שוב ישבנו בכרכרה ; כמשפט הימים ההם , חבקתי את גזרתה .
כבר החשיך היום ; פתאום היא משכה את ידי החובקת , להדקה עוד יותר , נלחצה אלי , הסבה אלי את פניה ולחשה : –  הרוצה אתה שננוח מן היהודים ?
גם מן העשירים , גם מן העניים ?
בוא אתי הערב אל משפחת רוניצקי ; אלכסיי דמיטרייביץ' ביקש להביא גם אותך –  רק מפני שנינו איננו פוחד .
ואתה מפניו ?
–  המ ...
פוחד במקצת , –  הודית ביושר-לב .
ופתאום הבנתי : –  אהא , מרוסיה , האם לא בגללו נפלה היום הטרגדיה בינך לבין אמא ?
הרי היתה זו טרגדיה , בזה אין ספק : בכל הדירה כולה נדף ריח של אסכילוס , סופוקלס ואבריפידס ...
היא אישרה זאת בנענוע-ראש קנטרני : –  נוצות עפו ממש .
ובו בזמן בא סמוילו –  ואמא קראה גם אותו לעזרה .
–  לא פיללתי , כי על אבות-אבותיך נפלה בהלה כזו בישיבה-של-מעלה ...
הו , מריה : האם באמת קיימת סכנה שינצרוך , ואיך להגיד זאת –  יספחוך אל חבר מפקדי הצי הרוסי ?
היא הוסיפה להביט בפני , עין בעין , מתוך אותו מצב-רוח קנטרני , צחקה , ושיניה הבהיקו לאור פנסי-הרחוב שהודלקו זה-עתה .
–  הו , לא .
לזאת אין אמא חוששת .
היא חכמה , היא יודעת הכל .
–  מה פירוש " הכל " ?
אל תפחידי אותי .
–  כל מה שיקרני .
ובפרט , שלא אשתמד וגם לא אנשא לימאי מן הצי הרוסי .
–  ובכן , למה היא חוששת ?
–  אמא היא , בעצם , אדם שמרני מאוד : אוהבת היא , שיהיה בכל סדר קבוע אחת לתמיד .
–  סדר קבוע ?
כשמדובר במרוסיה ?
בתי , שם הויתך –  אנדרולומוסיה ולא סדר קבוע .
–  משמע , שגם באנדרולומוסיה צריכה להיות שיטה , בלי אפתעות ובלי חידושים ; ובכלל –  אין זה עסקך .
ואל משפחת רוניצקי תלך ?
את רוניצקי זה כבר פגשתי בביתם כשלוש פעמים , בהפסקות ארוכות מחמת מסעי אניתו ( את תארו לא אזכור , משהו למטה מרב-חובל , כמובן –  הרי לא מלאו לו עדיין שלושים שנה –  אך , על כל פנים , איזו דרגה רצינית ) .
גם בעיני הוא נראה כאלמנט מפתיע בסביבתם .
כמובן , אורחים רוסיים לא היו בבחינת בל-ייראה בבתינו , אף כי נזדמנו רק לעתים רחוקות ונתאקלמו בקושי ; אבל אלה היו עורכי-דין , רופאים , סוחרים , סטודנטים –  מבחינת-מה " אנשים משלנו " .
ואילו ימאי לא ראה איש מאתנו אלא על סיפון-אניה בלבד .
מרוסיה למדה בגימנסיה על שם הקיסרית מריה יחד עם אחת העלמות רוניצקי .
אחר כך , במשך קיץ אחד התגוררו שתי המשפחות בשכנות , בקייטנה אחת , בזמן שאלכסיי דמיטרייביץ' היה בחופשה ; שם , כמדומני , הסיע את מרוסיה יחד עם אחיותיו בספינת-טיולים קטנה ; אך גם זה עוד לא " ביסס " אותו די-צרכו .
האחיות עצמן ביקרו בביתה של מרוסיה לעתים רחוקות –  ובכלל , ידידות-של-קייטנה אינה קובעת לגבי קשרים חרפיים בין בני חוגים אכסוטיים כל-כך זה לזה .
הוא הרגיש בדבר ונהג בינינו בביישנות ניכרת .
מרוסיה השתדלה להכניסו לשיחה , הוא התאמץ בכנות להסתגל אל הריתמוס הכללי , אך לא יצא מזה ולא-כלום .
וגם לכולנו היתה בפניו הרגשה לא-נוחה במקצת , כאילו לא היה אורח כמונו אלא משקיף .
הוא היה פסנתרן לא-רע , והורגש , כי אבן נגולה מלבו כל פעם שמרוסיה ביקשה ממנו לנגן : הנה , סוף-סוף , אינו חייב לשוחח , ובו בזמן הריהו משעשע את החברה ויוצא ידי חובת הנימוס .
כשראיתי אותו בביתם בפעם הראשונה , הרהרתי בלבי : " שנית לא יבוא " ; אבל הוא חזר מולדיבוסטוק ובא גם בשניה וגם בשלישית .
ואולם בביתם בליתי עם מרוסיה ערב נפלא .
אבי המשפחה לא היה עוד בחיים ; בזמנו נמנה על עסקני-העיריה בתקופת נובוסלסקי הזכורה לטובה ; לפני כן היה , כמדומני , עסקן ב"זמסטבו " .
הדבר הורגש באקלים המשפחה ( אז , אמנם , לא היו אומרים עדיין " אקלים " במובן כזה , אך הביטוי הוא מוצלח ) , ומאחורי כל זה הורגשה אוירה של אחוזה רוסית , גן עם בריכה , שדרות נושנות של עצי-תרזה –  או מה שמם של העצים היאים לשדרות שכאלו ; אלוהים יודע כמה דורות של שלווה , כבוד , נועם-בית , הכנסת-אורחים שקטה , כאשר האורחים ממרחקים היו נשארים ללון , ותמיד הספיק המקום לאכסן את כולם ...
תרבות ?
אז לא הייתי מגדיר את הדבר במלה זו דוקא : יותר מדי אמיץ היה בעינינו הקשר בין מלה זו ללמדנות או , אפשר , לקריאה מרובה .
האם , חניכת " סמולני " < ! [ if ! supportFootnotes ] > [ 19 ] < ! [ endif ] > , לא שמעה מימיה על אנאטול פרנס .
הבנות כינו את הבריטון ג'ירלדוני " מותק " ; אלכסיי דמיטרייביץ' –  כוחו לא היה גדול בדקדוקי הכתיב , אף-על-פי ( הוא עצמו היה אומר : דוקא משום ) שלמד בפטרבורג באיזה ליציאון מיוחס , לפי רצונו של איזה דוד רם-מעלה .
רק בשבתי בביתם יכולתי להעריך , מה מן הברק הקנטרני היה בשיחות-החולין שלנו בביתה של מרוסיה –  ולפתע הרגשתי , כמה טוב ונעים , כשהברק איננו .
שתו תה –  שוחחו על תה ; פרטו על פסנתר –  שוחחו על המותק ג'ירלדוני , ואילו האחות הצעירה העריצה את סמרקו .
אלכסיי דמיטרייביץ' סיפר על סינגפור , כיצד נוסעים שם בג'ינריקשות , והאם סיפרה על ההוי של פנימית בנות-האצילים לפני שלושים שנה ; כל אלה –  בלי ברק , במלים רגילות ופשוטות , לא באריכות , לא בקיצור , לא בחידוד , לא ברגש –  אלא , בפשטות , טוב ונעים ; מחשבות-מורשה עמומות , מין תמצית נפשית של פרחי-התרזה , כרסטומתיה של גלחוב ...
ערב נפלא בילינו .
–  נחת ?
–  חזרה מרוסיה בנעימה ערמומית כשליויתיה הביתה .
לאחר ימים אחדים שוחחה אתי על רוניצקי אננה מיכאילובנה ; כבר הספקנו בינתיים להתידד עד מאוד ; היא עצמה פתחה בשיחה זו ודיברה בחרדה רבה .
–  אין הוא מסוג ה"חבריא " שלכם .
בשבילם הכל משחק , ואילו הוא מקבל את הדבר בכל הרצינות .
–  וכי לא הרגשת בזה בעצמך , כשישבת עמו ועם מרוסיה ערב שלם ?
–  באמת לא הרגשתי ; כנראה , אין לי טביעת-עין , או שמא משקפי טחו מראות .
–  ואני אומרת לך : הוא מתחיל להתאהב , באמת ובתמים , בנוסח טורגניב .
–  אך הרי העיקר כאן –  מרוסיה ; ואת בעצמך אמרת לי פעם , כי לגבי מרוסיה אין לך כל חשש .
–  אמנם אמרתי , ואולם אז היו מסביב אך ורק משלנו .
ולהביא בחשבון מין בושמן ימי כזה לא יכולתי .
מה יהיה , אם איננו מאלה שאפשר לקרבם רק עד כאן וחסל , ואחר-כך –  שלום וברכה , אל יחר-נא אפך ?
חוששת אני : לא ריח זיקוקין-די-נור נודף כאן , אלא ריח דינמיט .
–  ובכן , סבורה את , כי היא לא תעמוד בפני ההתקפה ותינשא לו ?
–  היא אמנם תינשא , אך לא לו ; הבלים אתה מדבר .
ואולם גם היא מרוגשת שלא כרגיל ...
פוחדת אני ; הלואי ויצא מכאן במהרה חזרה לסחלין שלו , ואפילו לעולם ועד .
–  המותר לשאול גלויות ?
–  כן .
–  את חוששת , שמא תשכח מרוסיה את ה"גבולות " ?
כבר התקרבנו מאוד זה לזו , היא דיברה עמי רבות וארוכות על ילדיה , השיחה לפני את דאגתה לליקה ולמרקו , שאין לו תקנה ; שאלתי לא יכלה איפוא להעליבה .
היא הרהרה רגע .
–  זה ?...
זה אפילו לא עלה על דעתי .
לא , אינני סבורה .
מהי הצרה המתרגשת לבוא , בעצמי לא אדע , אך בוא תבוא ...
בקיצור , נניח לכל אלה , בין כה וכה לא נועיל ולא-כלום .
היא קמה והלכה לסדר את הכרים על הספה , פתאום נעצרה ופנתה אלי : –  תנשא ?
הבלים אתה מדבר .
למי תנשא מרוסיה יודעת אני מכבר , וגם היא יודעת ; ואף אתה היית יודע , אילו נתן לך אלוהים משקפיים ממין יותר משובח .

י : לארך רחוב דה-ריבס הדבר קרה ברחוב דה-ריבאס , כשנתים מאז התחלת סיפורנו .
המערכת שלנו נמצאה אז בקצהו העליון של הרחוב , בפסז' שעל יד ככר-הקתדרלה ; ובלכתי לשם , עברתי יום-יום לכל אורך הרחוב הזה , מלך הרחובות בעולם כולו .
מדוע מלך –  לא ניתן להוכיח בראיות : כמעט כל הבתים משני צדדיו היו , דומני , בני קומותיים בלבד , רמת-האדריכלות על-פי-הרוב בינונית , אף לא אנדרטה אחת .
אך דברים שכאלה אין מוכיחים בראיות ; כל תואר אינו אלא מקסם-דמיון , ואם התואר דבק ואיננו ניתק , משמע כי נושאהו ראוי לו וחסל .
אני , לפחות , לא יכולתי אף פעם באותן השנים לעבור ברחוב דה-ריבאס בחפזון , סתם-כך , מבלי תת דין-וחשבון לעצמי , היכן אני נמצא : מדי דרוך כף-רגלי על קרקע מלכותית זו הרגשתי בקרבי נשמה יתירה , כאילו התרחש מאורע גדול , או נפלה בחלקי זכות חשובה , ובלי-משים הייתי מזדקף ובודק באצבע , אם לא הותרה , חלילה , עניבתי ; ומובטחני כי לא אני בלבד .
פרצוף מיוחד היה גם לכל אחד משרי המלך –  לרחובות , החותכים את דרך-קדשי .
הייתי פותח את מצעדי מלמטה , מפינת רחוב פושקין : רחוב נכבד , הדור בנמנומו , בלי חנויות באותו הרובע ; אפילו בית-המלון הגדול בפינה משום-מה לא דקר את העין ולא החריש את האוזן , ופעם אחת שיקרתי לידידי , כי נוסע אני לחוץ-לעיר , והתאכסנתי בו חודש ימים ואפילו סעדתי על מרפסתו –  ושום מכר אף לא עבר על פני .
מי שכן בבתים היפים מסביב , לא אדע , אך , דומני , כי בחלק זה של רחוב פושקין היו מקננים עוד , בערוב יומם , שרידי העבר האצילי , הקלאסי , בו היו עוד סוחרי-התבואות קרויים נגוציאנטים , ושיחתם היתה תערובת של יוונית ואיטלקית .
הפינה הבאה היתה זו של רחוב רישליה ; והרמז הראשון לפרצופו המיוחד של הרחוב הזה היו שולחנות החלפנים , על עצם המדרכה , בצל עצי-השיטים .
על השולחנות , מתחת לזכוכית , אפשר היה להזין עין בזהבם ושטרות-כספם של כל כוכבי תבל ומזלותיה , ובנקאי-רחוב שחור-שפם , שישב כאן על כסאו הקלוע , חבוש מגבעת נוקשה או מגבעת-לבד שמוטה לאחור , היה מפסיק קריאתו בעתון ממדינות-הים ובמהירות הבזק היה משרת , מחשבן ו"מסדר " אותך בכל לשון שבעולם .
כך היה מתוודע אליך העורק הראשי של סחר הים השחור .
כשחציתי אותו , העפתי תמיד מבטי-קנאה שמאלה , אל שלטי-הזהב הנוצצים של בנקים , של בתי-מסחר , הנשגבים מפשוטי-אנוש , של מספרות אולימפיות , בהן ידעו לגלח אדם עד כדי ברק כחלולי ...
דוקא כאן , ביום-חורף אחד , סמוך לשעה ארבע , נתגלה לפני מחזה משונה : השוטר התורני , שניצח על תנועת העגלונים בפרשת-רחובות אחראית זו , עזב לרגע את משמרתו , ולפתע תפסו את מקומו שני בחורים מבוגרים , האחד באדרת-סטודנטים , השני בפרווה טרזנית קצרה וב"פאפאחה " < ! [ if ! supportFootnotes ] > [ 20 ] < ! [ endif ] >  גבוהה לראשו .
מתנודדים קמעה בהילוכם ונשענים איש על רעהו מתוך חיבת-גומלין יתירה , הם יצאו , לעיני האוכלוסיה הנדהמת , אל עצם לב הפינה ; בעיון ושקידה רבה , קבעו בטביעת-עין את המרכז , זזו טפח ימינה , זזו קמעה לאחור –  עד שקלעו לנקודה הגיאומטרית ; אזי , במיטב הנימוס והכבוד , החוו קידה איש לרעהו , פנו זה לזה עורף , נשענו ליתר-יציבות גב אל גב , ובתחוב כל אחד מהם שתי אצבעות לפיו , מילאו את חלל היקום בשריקה , שלא היתה עוד כמוה לצלילות ולכוח .
לשמע האות המוכר , האיטו בלי-משים כל העגלונים והרכבים מן הצפון , הדרום , המזרח והמערב את מרוצת מגררותיהם , כשפיהם מפליט גידופים ועיניהם מחפשות את השוטר , שהשמיע פקודה נמרצת כזו , –  ובראותם במקומו דואומויראט מופלא זה , נתבלבלו ונעצרו בכלל .
הצעיר בפאפאחה הרעים עליהם , אמנם במבטא לא-יציב במקצת , אך בבאס נורא ואיום : –  סעו , יחפופים , מה תעמודו ?
–  ואכן , לפי מוצא פיו , זזו כולם ממקומם , ושני החברים הורו בכסיותיהם הלבנות כיוון לכל רכב .
הבאס ההוא מתחת לפאפאחה נדמה לי מוכר ; אך בינתים כבר עט עליהם השוטר , בלטשו עיני-זעם , מוכן ומזומן לעשות בהם שפטים , –  ולפתע-פתאום , בקרבו כבר אל גוזלי-כהונתו כדי חמש פסיעות , לבשו פניו סבר של חסד ואפילו של אהדה : ראה כי שיכורים הם –  ומיתר-אחוה נזדעזע , כנראה , בלבו הפרבוסלבי .
מה בדיוק אמר להם , לא יכולתי לשמוע , אך , בלי ספק , היו אלה דברי רוך וחיבה : אל תדאגו , פאניצ'ים , גם בעצמי אסתדר –  והם החוו לו קידה ברוב-חשיבות ופנו שלובי-זרוע וכושלי-רגל לעברי .
כאשר הגיעו עדי , גחנה הפאפאחה –  וכאן הכרתי בהחלט את סיריוז'ה –  וצנחה על כתפי , ואותו הקול לחש באזני : –  הוליכנו לאחורי איזה שער : צלצול שני , בעוד רגע תצא הרכבת לריגה ... < ! [ if ! supportFootnotes ] > [ 21 ] < ! [ endif ] >  אחר-כך רחוב יקטרינה : רחוב מבולבל , לא דא ולא הא ; היו לו תביעות לעשירות , הוא התגנדר בבתים טרזניים גבוהים שאך תמול-שלשום הוקמו על תילם , ומשום-מה דוקא דרכו נשפך לרחוב דה-ריבאס ולשדרה הסמוכה הזרם העיקרי של הטיילים ; ובמרחק-מה , מימין , האפילו המרפסות-הבורסאות של בתי-הקפה רובינא ופאנקוני , הרועשות כים בין סלעים , הגדושות מסובים ומוקפות ממתינים .
ואולם דרך רחוב זה הובילו גם אומנות את פעוטותיהן אל גן-הילדים , שהסתופף לרגלי השיפוע התלול ליד השדרה ; ופקידי-חנויות ושליחים , עם חבילות או בלעדיהן , התרוצצו כאן אף הם בין העיר והנמל ; ועם-הנמל עצמו , גברים בכובעים ובקאסקטים שמוטים הצדה , וגברות במטפחות לבנות לראשן , בחרו , לעתים קרובות , לא לשרך דרכם במורדות ובערוצים נחותי-הדרגה , שהוקצו למעמד זה , אלא להמריא אל מרומי-הקריה ישר מן הנמל במאה ותשעים ושמונה מדרגות-החלמיש המפורסמות ( אחד משמונת פלאי-העולם ) , –  ולמעלה , בעברם על פני פסל הדוכס באיצטלתו הרומית , לפלוש מיד לעולם-הציויליזציה ולרסס את מדרכות רחוב-יקטרינה בסילוני קליפות הזרעונים .
לא פינת שני רחובות סתם , אלא מיקרו-קוסמוס וסמל-הדמוקרטיה –  בליל של מעשיות ובטלה , בלויי-סחבות ואפנה , יחסנות ויחפנות ...
רק אדם אחד לא פיללתי לפגוש בפינה ההיא –  ופגשתי : את חצרן ביתי חומא .
זה כמה שבועות רצופים , בכל יום א' , נזדמן לי חומא ברחוב דה-ריבאס : הדור ונאה , חולצתו הכחולה וסינרו הלבן זה-עתה יצאו מכביסה וגיהוץ , זקנו מסורק .
בפעם הראשונה כשנפגשנו עין בעין , השתוממתי מאוד : מה מעשהו כאן , מהלך ת"ק פרסה משער-חוקו ?
בידו לא היה שום תיק , –  משמע , לא אל המשטרה הוא הולך , לרשום את הדיירים , וגם לא ממנה ; ובכלל לא זו הדרך לתחנת אזורו .
אלא מאי , מטייל ככל הבריות ?
מן הנמנע היה הדבר , לפי עצם טבעם של הדברים והמושגים ; ומלבד-זאת , הוא גם לא זז אלא עמד במבוא של איזה בית זר , פניו פני אזרח המכיר את מקומו , ואין מקומו אלא כאן דוקא .
רק ביום א' כעבור שבוע שמתי לב לכך , כי לא בגפו עמד שם : מאחוריו , בצל שער-הכניסה , נראו עוד כמה סינרים לבנים .
הפעם , במקרה , היה עמי שטרוק , הרפורטר המשטרתי שלנו , גבר כל-יודע ; הוא הסביר לי : –  וכי לא ידעת ?
כל זה –  משום ההפגנה , שמצפים לה .
על-כן הזעיקו מכל העיר חצרנים , מן הנגחנים שבהם , לעזרת השוטרים .
את הרובע בין רחוב יקטרינה לרחוב הנמל הייתי עובר תמיד ( ואף אם זה-עתה סעדתי את סעודת-הצהרים ) מתוך התרוממות-נפש גסטרונומית ועל-פי-הרוב הייתי נוטה , בלי משים , למדרכה הימנית : שם , בבית העצום והנמוך של וגנר , בעמקי החצר השוממה , הסתופפה המסבאה הישנה של ברונס ; שם , בחצות-הלילה , לאחר התיאטרון , היו מלאכי-שמים מתקינים במטבח , לפי תפריטי-הקסם של גן-העדן , מאכל-אלים בדמות נקניקיות עם סלט של תפוחי-אדמה ; וגאנימדס יחד עם הבה ( כאן מבלבל אני את היוצרות הדמונולוגיים , אך התפעלות-של-הודיה אינה נכנעת לעול הדקדוקים ) בכבודם ובעצמם היו מאחורי הפרגוד מוזגים מן החבית בירה מחיה-נפשות .
–  כאן , אצל ברונס , באחד הלילות , לרגל מקרה שיסופר בו בפעם אחרת , דחה מרקו מעל פניו צלחת נקניקיות שהוגשה לו והכריז באזני , כי מהיום והלאה לא יגע בשום מאכל , שאיננו כשר בתכלית הכשרות .
... חש אני גירוי בידי לכתוב בהרחבה דברי שבח ותהילה גם לשאר הפינות : לסימטה האדומה , על בתיה הננסיים –  כשלוש אמות לרוחב , המבצר האחרון של הלניות אגיאית טורקית-למחצה בעיר זו שנקראה לפנים חוג'ה-ביי ; לרחוב-הנמל השקט , אשר כמעט לא נזדקקו לו העגלונים ; לככר-הקתדרלה , בה נסתיים רחוב דה-ריבאס ונפתח פתח לעולם אחר בעצם , אשר רחובותיו היו פונים בכיוון אחר , ושם נדף כבר משהו מריח פרברי-העוני הקרובים –  מולדבנקה , סלובודקה-רומנובקה , פרסיפ , –  כאילו נפגשו כאן שתי ערים , ומבלי התמזג , נתחברו רק חיבור חיצוני .
ואולם אסור להכנע בלי סוף לפיתויי-היצר ; והעיקר כבר נעשה –  הגענו עד פינת רחוב דה-ריבאס וככר-הקתדרלה , אשר שם התחיל הענין –  ובו במקום , כעבור רגע , גם נגמר .
בעיני לא ראיתי ; אך לפתע התפרץ למערכת קוליגה שטרוק , רמז באצבע לכולנו להתקרב אליו ובישר בלחש : זה-עתה נתקיימה " ההפגנה " .
השתתפו כמאה איש , כולם צעירים ורובם יהודים ; כשליש מזה – בחורות ; היה דגל אדום אחד , ועליו רקום " הלאה העריצות " .
אף עשרים צעד לא הספיקו לפסוע , וכבר מכל הצדדים הסתערו עליהם קלגסי שוטרים וחצרנים , פרצו זעקות-נשים ; זוועה ואנדרולמוסיה ; הופיעו קוזקים והתחילו לפזר את הקהל ולפנות את המדרכות בפרסת-סוס ובמגלב .
כעת הובילו את המפגינים לתחנת-המשטרה הסמוכה ; שערה מוגף , לפני השער משמר מזוין , איש אינו מעיז אפילו לעבור שם , אך בכל העיר מפיקים פני הבריות חרדה ודכאון , וכולם מתלחשים : " מכות-רצח מכים אותם , בזה אחר זה ... "
בשעה שלש בקירוב קרא לי שמש-המערכת אל חדר-הקבלה ; הוא היה הפראבוסלבי היחיד בכל הבנין , מלבד הסדרים בדפוס , אך גם הוא נקרא בשם אברם : –  גברת אחת באה אל אדוני .
הגברת היתה אננה מיכאילובנה .
בפעם הראשונה ראיתי כל-כך מקרוב צער אנושי גדול ; גרוע מצער ; אדם שרוי בצער על מה שקרה וחלף –  ואילו פניה היו כפני אדם , שמסמר חלוד נתקע בראשו , שם הוא נעוץ ואין להפטר ממנו ; לא " חלף " אלא מתרחש , מתקיים ברגע זה עצמו , הנה כאן מאחורי הפינה , כמעט לעיניה , והיא יושבת פה בכורסת-עור , ידה תקצר מהושיע , ולזעוק תתבייש .
–  שם היתה ליקה !
לא אמרתי דבר ; פקדתי על אברם , שלא יכניס שום איש , סגרתי את הדלת , עמדתי לידה , היא ישבה , שנינו החרשנו והרהרנו , ולפתע חשתי , כי אותו מסמר חלוד תקוע גם במוחי : חשוב בכל מה שתחשוב , ממילא בעוד רגע תיזכר במסמר החלוד .
מחשבה אחת ניקרה במוחי : זכרתי , כיצד אחזתי אז , בקייטנה , רק בידה של ליקה , רק כדי לעזור לה במעלה המשעול התלול , וכיצד התאמצה להחלץ מידי ; וכיצד , בעברה על פני איש בפרוזדור , היתה נוטה הצדה , פן תגע בו חלילה בקצה שרוולה .
" אל-תגע-בי " בכל נימי עורה , בכל חוטי לבושה ; וכעת מכים אותה שם בכפי-פרא אותם צאצאי סבנו הגורילה .
–  כך ישבה אצלי אננה מיכאילובנה כשעה והלכה מבלי הגיד מאומה .
פרטים אחדים שמעתי באותו ערב בביתי מפי המשרתת שלנו מוטריה , ולה סיפר עד-הראיה ושותף-הפעולה חומא .
על החלק הגברי של קהל-המפגינים , לאחר שהוגף השער , טרח ועמל גם הוא , עד עכשיו כאבו עליו עצמות שני אגרופיו המגושמים : את העצורים הכניסו לאורוות-הכבאים , הוציאום משם אחד-אחד , ואחר-כך כבר סחבו אותם על הידים .
מה שאין כן לגבי עלמות , בעלמות אין נוהגים כך , המשטרה –  לא בית-מרזח .
את העלמות , סיפר חומא , הענישו בעדינות , באורח אבהי , ובלי פגיעה בצניעות –  במובן זה , שבשעת המעשה לא נוכחו אלא אישים רשמיים בלבד .
הוא , חומא , הציע גם כאן את שרותו , אך הפריסטאב לא התיר ; דלת החדר ההוא היתה סגורה ומסוגרת , ועבדו בו אך ורק השוטרים .

יא : נשמה רבת-פנים גלויה מצויירת-צבעונית ומכתב מוולוגדה נתקבלו בשבילי במערכת .
תוך קריעת המעטפה הסתכלתי בינתיים בגלויה .
החותמת היתה עירונית ; על הגלויה התנוססה דמות של גברת צנומה ומרשעת , המכה בכף-עץ גדולה את אלוף-נעוריה .
מתחת לתמונה היה רשום בדיו , בלי חתימה ובאותיות דפוס : " ככה ייעשה גם לך בעד מאמרך על הקוביוסטוסים " .
אכן , שבוע לפני-כן כתבתי , כי הופיע בעירנו נוער המשחק משחק בלתי-הוגן בקלפים , מהם חובשי מדי-סטודנטים , וכי זהו דבר לא-יפה בהחלט : באותה תקופה של שלטון-הצנזורה נאלץ לעתים עתונאי עגום-נפש להטות את שטף זעמו האזרחי לאפיקים משעממים עוד יותר ; אבל זה היה המכתב האנונימי הראשון שקבלתי בימי חיי , והוא הכיל גם איום ; גאוותי שבעה נחת , וגמרתי אומר להראות את המסמך לקוליגה שטרוק .
המכתב שבמעטפה היה ממרוסיה ; היא כתבה בקירוב כך : " ... בכל בוקר ובוקר אני בוחנת את עצמי : האם זוכרת אני , מה שמה של העיר הזאת ?
כל הזמן חוששת אני להחליפו בסוזדל או בקוסטרומה : מעולם לא העליתי על דעתי , שאפשר להגיע לכאן , ואפילו במסילת-ברזל : חשבתי , שכל זה קיים רק בספר-הלימוד של ינצ'ין .
עיירה חביבה מאד , הבריות מסבירי-פנים , אלא שהם מדברים רוסית באופן מצחיק נורא , כאילו על במת התיאטרון ; ואולם בנערות אדומות-שער מרבים כאן לתת עין ממש כמו אצלנו .
כן : תאר לעצמך –  רק לאחר בואי הנה בנתי כראוי , כי בעצם אין לי זכות-ישיבה .
אבא הזכיר את הדבר כלאחר-יד , אבל אני מיהרתי להרגיע את אמא ( וגם בעצמי הייתי מודאגת : כיצד תסתדר כאן ליקה , יחידה וגלמודה בכל רחבי אוקינוס-הקרח ) –  לכן הפלטתי , כי הכל מסודר , אצתי לכאן –  ובו ביום הוזמנתי לתחנת-המשטרה .
לטבילה במים הקדושים לא היה לי פנאי , לכן , בשיחה עם הפריסטאב , הרכנתי את ראשי הבתולי מטה-מטה , ועיני ירו בו חיצים במלוכסן .
המבט המלוכסן הוא אצלי הנשק הקטלני ביותר , סגולה בדוקה ומנוסה , et me voil à< ! [ if ! supportFootnotes ] > [ 22 ] < ! [ endif ] >  פרמאית מבטן ומלידה , או מה שמם של תושבי המקום .
" ... את ליקה סידרתי בנקל ; בדרך-כלל מרובים כאן הגולים , יש גם נשים ; ציבור נפלא –  אל תשכח להזכיר לי בשובי –  עלי להרשם באיזו מפלגה , אך בתנאי שלא יהיו בה יהודים .
הגע בעצמך : ליקה , יחד עם עוד עלמה אחת מאותו מקצוע , השתכנה בבית ה"פופ " < ! [ if ! supportFootnotes ] > [ 23 ] < ! [ endif ] > ; הכומרת ושלש בנותיה ממש נושאות אותה על כפיים ; אך מרגישה אני , כי במהרה תתחיל לחרוץ לשון גם לעומתן .
" ... לך אל אמא וגער בה , ורקע בשתי רגליך .
סבורה היא , כי הכל מתהלכים כאן כבולים בנחושתים , וכי ביולי גולשים כאן במחליקיים על קרח ; בכל מה שכתבתי לה –  אינה מאמינה .
הסבר לה , שאני כותבת את כל האמת .
בבקשה מעין זו פניתי גם אל סמוילו ; הוא אדם סולידי ונהנה מאמון האבות .
אתה , אמנם נפש פליטוניסטית , אבל אמא אוהבת אותך , והאהבה עיוורת היא וקלת-אמון .
" ... בעוד כשבועיים בדעתי לחזור ; ולפי שעה לוחצת אני אותך אל חזי גדוש-האהבה ( מתוך רגש אמהי גרידא –  אל תחשוש ) .
–  שלך עדי-עד .
מ .
" ( הייתי מוסיפה , שליקה דורשת בשלומך , אלא שאין היא דורשת בשלומך כלל ) " .
החלטתי , כמובן , לשוחח עוד פעם עם אננה מיכאילובנה ; ברם , כבר שוחחתי אתה הרבה פעמים על הנושא הזה ; וגם אנשי הבית כבר החלו להרגע .
ליקה גורשה מן הכיתה השמינית של הגימנסיה , אבל בבית-הסוהר לא החזיקו אותה זמן רב והגלוה למשך שנתיים .
כמובן , לא ראיתי אותה , וגם משום-מה לא רציתי לשאול את הקרובים על מצב-רוחה ; רק ידעתי שהיא בריאה ; וחוץ מזה סחה לי אננה מיכאילובנה , דרך-אגב , כי בהוודע לליקה גזר-דינה , שמחה לקראת הסיכויים בוולוגדה .
לעזר רב היה איגנץ אלברטוביץ' : קיבל את האסון כאדם אמיץ ומודרני ; לא רטן , לא קונן , אלא ציטט הרבה פסוקים מהיינה ומברנה לראיה , כי לא לקרבן בושת-הפנים אלא למדכאהו ; ואפילו הביא פעם בנוכחותי מחדר-עבודתו ספר של לינאו בכריכה אדומה וקרא באזנינו שיר על שלושת הצוענים ; אינני זוכר בפרטות , במה הורע מזלם של שלושת הצוענים , אך הוא היה ביש מאוד ; והנה התחיל אחד מהם לנגן בכינור , השני הדליק מקטרת והשלישי שכב לישון .
את הסוף אני זוכר לפי תרגומו של סיריוז'ה : ולקחם המשלש ילמדנו בינה : אם צרה על ראשכם מתרגשת , הטביעוה בשיר , בעשן , בשנה –  ובבוז במנה משלשת .
גם הילדים עזרו .
אפילו מרקו ה"לא-יוצלח " , אם-כי גם כאן לא מצא במוחו המעוקם אף מלה של טעם בשביל אמו המדוכדכת , היה מהלך אחריה לכל מקום ככלב מסורבל ופרוע , לוטש אליה את עיניו הנרגשות , כשואל במה יוכל להיות לה לעזר .
על מרוסיה אין מה לדבר : היא הכניסה את האם תחת כנפי מרותה , הכריחה אותה לאכול , לא נתנה לה שהות לשקוע במחשבותיה .
טוריק השתדל במיטב יכלתו : הביא הביתה ציונים מצוינים , וביוני , עם עליתו לכיתה ו' , כמדומני , זכה בפרס הראשון .
אך טוב ומועיל מכולם היה סיריוז'ה .
כאשר פג הכאב הראשון , מיד התחיל לרפא את אננה מיכאילובנה בתרופה הבדוקה ביותר : בכוחו של הצחוק .
זה מכבר נקשרה נפשי בנפש סיריוז'ה , ובאותם החדשים נתחבב עלי עוד יותר .
כל תכונה אנושית אפשר , כנראה , להפוך ליופי ולאמנות , אם האדם מתמסר לה כליל : אצלו היתה תכונה זו –  חוסר-דאגה .
אותם שלושת הצוענים אפילו עד קרסוליו לא הגיעו .
כאשר לא שיחקה לו השעה , לא היה זקוק לא לכינור , לא למקטרת ואפילו לא לרגש של בוז .
הוא , בפשטות , לא הרגיש בדבר , כאותו מיליונר שאבד לו רובל .
כולו היה שופע גילוי-לב , אפילו בשעה שבדה דברי-הבאי מלבו ; ואמנם כך היה פותח דבריו : –  הוי , מה קרה לי היום !
אך תנאי מפורש , רבותי : אני אשקר , ואתם אל תפריעו .
–  וסיפורו על מה ש"קרה " היה טוב מכל אמת ; כל דמות שנגע בה כלאחר-יד , היתה מתיצבת לעינינו בחדר-האורחים , חיה מכף-רגל עד קדקוד .
עד היום זכורים לי אנשים , שהם עצמם נשתכחו מלבי לחלוטין , ואילו קולם ותנועותיהם נחרתו בזכרוני מתוך ביומו של סיריוז'ה .
נדיב היה לאין שיעור ואף בזבזן גדול : " שרלטן " , כפי שהתבטא איגנץ אלברטוביץ' בנוסח בני-הדרום .
פעמים אחדות כבר סירב האב לתת לבנו מעות-כיס מפני חריגה יתירה מתחומי התקציב , ואולם איך-שהוא היה כיסו של סיריוז'ה תמיד מתמלא מחדש –  ותמיד חוזר ומתרוקן עד אפס-פרוטה .
הוא היטיב לרקוד מזורקה בנשף הסטודנטים מכל האחרים , ושם היו פולנים-מומחים ; פעם אחת , בקייטנה , העיף כדור לגובה רב , וכשהתחיל נופל –  פגע בו על-ידי כדור אחר ; פעם אחרת שחה ממרחצאות איסקוביץ' עד המגדלור שחה וחזור , בלי שום נופש .
ידע להתקין חשמל , לעשות להטוטים בזריקת צלחות ותפיסתן , לשרטט בקולמוסו קריקטורה של ניורה וניוטה בשעת השתפכות-נפש , או של אברם מויסייביץ' ובוריס מבריקייביץ' , כשהם מתקוטטים זה עם זה ; או להקים בנין קלפים בן קומות לאין-ספור .
מבלי שידע פרק בתוים , היה מנגן גם את שופן , גם ולסים של שטראוס בחליל , על פסנתר , בצי'לו ; אמר , שבעד מאה רובל ינגן בשלושת הכלים בבת-אחת –  ואני מאמין לו .
ובכל אשר דיבר ועשה התנוצץ תמיד המלח המצחיק-ללא-הרגיז שבטבע הדברים , המידות והמצבים .
ואת כל סגולותיו אלו גייס סיריוז'ה באותם השבועות , להסתער על יגונה של אננה מיכאילובנה .
מתחילה ניסתה לעמוד בפני פיתוייו –  אך ללא-הועיל ; וכשהתברר , כי שום דבר נורא אינו צפוי עוד לליקה , שוב נתמלאה לאט-לאט דירתם עליזות , שוב הופיעו ה"פסז'ירים " , אשר הוחרדו והונסו תחילה על-ידי האבל , שהיה אז עדיין תופעה נדירה בחוגנו : הבית שב להיות ככל הבתים , ולשוא דאגה ממרחקים מרוסיה .
ואולם להראות את מכתבה ו"לגעור " –  דבר זה , כמובן , לא יזיק .
הטמנתי את המכתב ונזכרתי בגלויה ; אגב , בחדר-הרפורטרים כבר נשמע קולו הנרגש של קוליגה שטרוק .
קולו של שטרוק היה תמיד נרגש : הוא לא סתם " ניהל " אצלנו את מדור הכרוניקה המשטרתית –  הוא חי כל גניבה יחד עם הגנב וכל תאונת-רכבת בתחנת ראזדלניה יחד עם נפגעיה ; ואילו דליקה מוצלחת או רצח מסובך היו בשבילו חג ממש .
יתכן , כי באותה תקופה היה זה העתונאי היחיד בכל רחבי רוסיה , שזכאי היה להתפאר : אני שבע-רצון –  אני כותב דוקא על הדברים החביבים עלי .
בו לא פגע הצנזור , שהיה גוזר יריעות שלמות אפילו מתוך מאמרים ראשיים על המשק העירוני או על שדות השקאה .
רק מכשול חי אחד עמד לשטן על דרכו של שטרוק : חברנו , עצמנו ובשרנו –  עורך הכרוניקה העירונית , אדם מיושב בדעתו ודייקן .
הוא לא היה מתנקש בתוכן דבריו של שטרוק , אך את סגנונו היה משחית באופן ונדלי .
בכתב-ידו של שטרוק היה רצח של אשה ברחוב קוזניצ'ניה מתואר כך : " אזי קם אגממנון פופנדופולו , שיסורי אוטלו כירסמו את חזהו , הניף סכין-מטבח מעל ראשו , ובהשמיעו זעקת-פרא , זינק אל האשה חסרת-המגן .
מה שקרה אחר כך בין שני האומללים –  עטוף חשכת-תעלומה " .
ואילו בעתון נדפס : " בעל חנות-מכולת , נתין יווני פלוני , שחט אתמול את אשתו אבלליה , בת 34 , בסכין-מטבח .
מסיבות הפשע טרם הובררו על-ידי חקירת המשטרה . "
שטרוק הכיר את כל בני-העיר וכל בני-העיר הכירו אותו –  לרבות החוגים העליונים .
בפעולתו הספרותית החל עוד בימיו של שר-העיר הימאי , זלנוי , אחד מאמני-הגידוף הגדולים ביותר בים וביבשה ( ואיזה עלם חביב הוא זלנוי זה ב"פלדה " של גונצ'רוב , שבה , בעודנו " מיצ'מן ז . " , הוא ממלא תמיד פיו שירה וצחוק , ואוכל ענבים על קליפתם " כדי שייראה יותר " ) .
איזה פרופיסור מחוץ-לארץ , רודולף פלב , התנבא באותם הימים לקצו הקרוב של העולם ; שטרוק ענה לו בחוברת מדעית , בה הוכיח , כי אין טעם להתרגש : בין כך ובין כך תבוא אחת משתי אלה –  או שהאדמה תקפא בזמן מן הזמנים , או שתיפול על השמש .
הזדמנות זו היא היא שהביאתו להתוודע אל שר-העיר באופן אישי : זלנוי שלח את שוטר-הרובע להביאו לפניו , והמחזה שהתרחש אז בארמון –  באמת מוטב שיישאר עטוף חשכת-הנשיה .
לעומת זאת התידד שטרוק עם שוטר-הרובע , בדרכו אל הארמון ומשם –  לתחנת-המשטרה ; ושוטר-הרובע ההוא הגיע מזמן למעלת פריסטאב , ועכשיו נחשב שטרוק בעיני כל המשטרה ל"אדם משלנו " ולמשורר מעלליה הבלשיים .
גם פשוטי בני-העיר הכירוהו , כי תהילתו עשתה לה כנפים , אף-על-פי שדבריו נדפסו , כמובן , בעילום-שם .
הכירוהו גם בעולם התחתון : יש ומקץ שלושה ימים להופעת גליון סנסציוני היתה באה למשרדנו משלחת שלמה מפרסיפ : " הואילי בטובך , גברת , לתת לנו את העתון , שבו כתב האדון שטרוק בענין הגניבה ברחבת-הכלבים " .
–  אנו היינו מקניטים אותו ואומרים , כי הוא בודה את " פשעיו " מלבו –  כמתכונת הרומנים הבלשיים בני-פרוטה , שהיו נפוצים בין המוני-העם מאז משפט דרייפוס ; אך הוא היה משיב ברוב-גאווה : –  מה ?
אנוכי אעשה את פשעי לפי הרומנים שלהם ?
להיפך : הם מחברים את הרומנים שלהם לפי הפשעים שלי !
–  שטרוק , –  אמרתי בהגישי לו את הגלויה , ועליה האשה המרשעת והבעל המוכה , –  עוד מעט , ובכרוניקה שלך תפורסם התנקשות בחייו של פליטוניסטן צעיר ורב-סיכויים .
הוא קרא את הגלויה , גילגל אותה בידו ואמר לי לפתע : –  בוא הנה , זה מכבר רציתי לשוחח אתך על ענין זה .
יצאנו לחדר ריק .
–  חבל כי התחלת בכל העסק הזה , –  פתח שטרוק , –  מוטב היה שלא תגע באותה חבורת קוביוסטוסים .
–  שטרוק !
–  השיבותי לו והבלטתי את חזי , –  וכי מי אני בעיניך ?
" לבי עז , לא אירא לא סכין ולא אש . "
–  אך שום איש לא יגע בך , שטויות , לא זה הענין .
אלא פשוט : לא כדאי לפגוע בידידים ורעים .
–  ידידים ?
מה אתה מפטפט , קוליגה ?
–  שטרוק אינו מפטפט אלא יודע .
וכי מזמן לא היית אצל פנקוני ?
–  בכלל איני מבקר במקומות כל-כך הדורים .
–  ובכן , קח מפרעה במשרדנו וגש לשם .
בערב , סמוך לשעה עשר , תראה את כל החבורה סביב שולחן מיוחד .
ובראש החבורה –  והוא גם הרוח החיה שבה –  יושב ידידך , סיריוז'ה מילגרום .

יב : בית-הנשק במולדבנקה הזמנתי אלי את סיריוז'ה ובלי שום כרכורי-עקיפין ערכתי לו חקירה בכל חומר-הדין .
תחילה העמיד עינים תמימות ושאל : –  מה יש ?
למה זה אסור " לסדר " בקלפים ברנש עשיר ?
ומה איכפת , איך אתה מסדר אותו ?
–  הנח , בבקשה , למטפיסיקה .
שואל אני אותך : האם אתה עובד יחד עם כנופיה זו , או לא ?
–  עלי להגיד את האמת ?
–  את כולה !
–  ובכן : לפי שעה אני בעיקר מסתכל .
כשלוש פעמים כבר התכתשתי ב"באנצ'וק " < ! [ if ! supportFootnotes ] > [ 24 ] < ! [ endif ] >  בבית שכזה , אבל השעה שיחקה לי כל-כך , שלא היה כל צורך לקרוא לעזרה את הסיטרא-אחרא .
–  במה אתה מסתכל ?
–  בבחורים אני מסתכל ובטכניקה .
הבחורים מקסימים , מרוסיה היתה מספחת כל אחד מהם אל קהל ה"פסז'ירים " שלה , הא לך כרטיס חינם-אין-כסף ; אבל אל מרוסיה לא אתן להם לגשת .
לעומת זה , הטכניקה היא –  פליאוליטית .
השכלה של ארבע כיתות פרוגימנסיה .
אני זריז מהם פי-כמה , הבט !
בין-רגע תחב את ידו אל חיקי והוציא משם , בשתי אצבעותיו , מלכת-לב ; ואצלי לא היה אף צרור-קלפים אחד בכל הבית .
–  סיריוז'ה , –  אמרתי , בהבליגי על חמתי וחרדתי , –  הבטח לי מיד בהן-צדק כי תסתלק מחבורה זו ומכל העסק בכלל .
הנה כבר הרפורטרים מרננים אחריך .
מה רצונך ?
להמיט קלון על אביך ועל אמך לעיני כל אודיסה ?
וכי לא די צער יש להם בלעדיך ?
הוא נעץ בי את מבטו .
–  כמה אתה מתרגש , –  אמר בתמיהה כנה .
ברור היה , כי באמת אינו מבין , על מה יש כאן להתרתח .
–  ניחא , אסתלק ; חבל לצער גבר-חמד כמוך , אם-כי פועל אתה כאן נגד חופש-הפרט , היינו –  כריאקציונר .
הסתלקתי , חסל .
כה אזכה וכו' .
ואשר לאבות –  צדקת : מוטב שינוחו מן התענוגות המשפחתיים .
האמנתי לו : היה לי הרושם כי במקרים כאלה לא ימעל בהבטחתו ; ואחר-כך אישר לפני גם קוליגה שטרוק , כי סיריוז'ה " הסתלק " .
כחדשיים עוד העיקה הרגשה כבדה על לבי ; אך אהבתי אותו אהבת-נפש , ובמהרה נמחה הכל והיה כלא היה .
*      * *  ומרקו , לאחר אותו מקרה בנקניקיות במסבאת ברונס , נעשה באמת לחסיד המטבח הכשר .
וכך נתגלגלו הדברים : באחד הימים הוזמנתי להתיעצות חשאית על הקמת הגנה עצמית , הדבר קרה לפני חג-הפסח ; אם עודני זוכר את סדר המאורעות לאשורו –  אך איני ערב לכך –  כחצי-שנה לאחר אסונה של ליקה .
נתנו לי כתובת בלתי-מוכרת , במולדבנקה או בסביבתה .
זו היתה דירה הדומה למשרד , אך בלי שום לוח על הדלת ; קיבל את פנינו צעיר כבר 28 , בעל פנים סימפטיים וזקנקן שחור ; סמוילו קוזודוי , שאותו כבר מצאתי בדירה , קרא לו " הנריך " , ושאר הנאספים לא קראו בשמו בכלל –  כנראה , אף לא הכירו אותו אישית .
התאספו כששה אנשים מבני-הנוער , רובם סטודנטים .
" הנריך " הביא קומקום , כוסות , גלוסקאות , אמר : –  אם תצטרכו למשהו , הריני לרשותכם , –  ויצא לחדר השני , ושום איש לא עיכב אותו .
באותו מעמד החלטנו להכריז על עצמנו כעל ועד , לאסוף הון-תועפות ולזיין המון אנשים .
ראשי המדברים היו שנים מן הסטודנטים ; האחד פילוסוף גדול , כנראה –  שילב בכל משפט ומשפט מונחים לועזיים לרוב ; השני , להיפך , בעל אופי ריאליסטי ואפילו ציני במקצת , דיבר בהברה יהודית מובהקת , שהלמה את הלך-מחשבותיו להפליא .
–  איני יכול , –  נאם הפילוסוף , –  בשום פנים איני יכול להשתחרר מסקפסיס מסויים ביחס לקונצפציה זו : ההמון היהודי שלנו –  בתפקיד של סובייקט ההגנה .
–  אתה חושש שמא יברחו ?
–  ענה לעומתו הציניקן .
–  ואם יברחו , אז מה ?
ירביצו בהם ?
אדרבה , ירביצו , והם ילמדו לקח ובפעם אחרת יהיו יותר אמיצים .
–  כלום לא יהיה זה רציונלי יותר , –  עמד הראשון על דעתו , –  אם ננצל אלמנטים רבולוציוניים יותר : נטיל את הפונקציה הזאת , למשל , על הפרוליטריון בעל-ההכרה ?
–  ככה ?
–  ענה השני .
–  בעד כל " בולדוג " עלינו לשלם שלושה רובלים וששים פרוטות , ועדיין איני רואה , היכן נשיג שלושה-וששים ; ואחר-כך נמסור את הכלי לידיד בעל-ההכרה שלך , וכאן , במחילה , נשאלת קושיה גדולה : במי הם יירו ?
–  זוהי עלילה אודיוזית , שאין לה כל בסיס !
–  אולי ; אך לשלם , על מנת שבמיטב-כספי ירביצו כדורים באנשי-שלומי –  סליחה , חפש לך משוגע אחר .
סמוילו , שהחריש כל הזמן , אמר לפתע ( דומני , כי זו הפעם הראשונה ששמעתי את קולו בכלל ) : –  מלבדנו הוזמנו לכאן עוד שנים , " חברי מפלגה " , אבל הם לא באו .
–  הדירה אינה מוצאת חן בעיניהם , –  הסביר מישהו , בהנמיכו את קולו , וקרץ בעינו לעבר הדלת הסגורה של החדר הסמוך .
–  אהא !
–  נענה הציניקן .
–  ברור : בשבילם חשובה שאלת הדירה מגורל המטלטלין היהודיים ; ולנו נחוצים כאלה , אשר בשבילם המטלטלין הללו חשובים מן הדירה הזאת !
מין בושת-גאווה מנעה אותי מלשאול , מה דופי מצאו בדירה זו ; האחרים , כנראה , ידעו זאת , וגם אני העמדתי פנים כיודע-דבר .
הרוב תמך בדעתו של הציניקן ; קיבלנו אי-אלו החלטות , קראנו את הנריך מחדרו , כדי להפרד ממנו –  ונתפזרנו .
סמוילו ואני גרנו בסביבה אחת ; הלכנו איפוא יחד ברחובות-העיר , הריקים מאדם בשעת-חצות זו .
–  מה טיבו של הנריך זה ?
–  שאלתי .
הוא השתומם מאוד , כי אינני מכיר את הנריך .
התברר , כי היה זה המורשה המקומי של אותו ז'נדארם ערום מעיר-הבירה , זובטוב , שהקים באותם הימים ( על כך שמעתי , כמובן , גם אני ) איגודי-פועלים לגליים " בלי פוליטיקה " , בסיסמה קצרה : לשבות נגד המעבידים –  בבקשה , ואילו המשטר המדיני –  ענינו של הקיסר הוא , אל תתערבו .
–  המ , –  אמרתי , –  באמת דירה בלתי-נוחה בשביל המטה שלנו .
–  אדרבה , מצא אחרת , שיניחו לכל להכנס בה , וגם לסדר מחסן ; והנריך ערב לכך , שלא יהיה חיפוש .
–  והוא עצמו לא ילשין ?
–  לא ; אני מכיר אותו , הוא בן עיירתי .
טיפש , הסתבך בענין אבוד מראש ; אך להלשין לא ילשין .
–  כלום רק ענין " אבוד " הוא זה ?
הבריות יאמרו : ענין מגונה .
–  מדוע ?
–  כמובן : ראשית –  עם הז'נדרמים ; והעיקר –  להגנת השלטונות .
יכולנו לשוחח באופן חפשי ; עוברים ושבים לא נראו בחוץ , וגם ירדנו בכוונה מן המדרכה אל הכביש ; כמובן , שוחחנו בלחש .
כבר חדלתי להשתומם על דברנותו היתירה   של סמוילו ; גם מרוסיה אמרה לי בשעתה , כי " אתו אפשר לפטפט שעות על שעות , וזה הרבה יותר מענין מאשר אתך " .
הוא לא השיב מיד על דברי האחרונים , אך אמר כעבור רגע : –  לא משום כך יתפקע שלטון-הצאר , שבני-אדם זורקים פצצות או מורדים במלכות ; לדעתי , אם רוצה אדם בכל לבו , שיתרחש איזה מאורע , אין לו שום צורך לעשות לשם כך מעשה כלשהו ; ואפילו לדבר אין צורך .
הוא צריך , בפשטות , לרצות , לרצות ולרצות .
–  מה זאת אומרת ?
רק לרצות בלבו ?
–  רק בלבו .
במקום שיש אדם , ולו גם אחד ויחיד בתוך המון רב , הרוצה משהו בכל נפשו ומאודו , רוצה ויהי מה –  אין לו צורך להתאמץ כלל .
דיו אם ירצה בלי הרף .
וככל שירבה לשתוק , כן יגדל כוחו , והסוף יהיה כרצונו .
–  מה זה –  מעשה-כשפים או היפנוטיסם מסוג חדש ?
–  היפנוטיזם , מגנטיסם –  זה ענין לדוקטורים –  ואני רק רוקח .
וכרוקח יודע אני : אם נמצא בחדר אדם אחד , אשר , במחילה , ריח-קרבול נודף ממנו –  לא תעבור שעה קלה , וכל החדר וכל האורחים ספוגים יהיו ריח קרבול .
ולמה תאמר : " חדש " ?
תמיד היה כך , גם בדברים חשובים וגם בקטנים ; ואפילו בחייו הפרטיים של האדם-היחיד .
רעיון עמום עלה במוחי : שמא הוא מדבר על עצמו , על איזו כוונות נסתרות שבלבו ; ובאמת –  לאחר שתיקה קלה הוסיף ; –  הנה אני , למשל , קבור הייתי בסירוגוזי שלי וחלמתי לנסוע לאודיסה ולהיות לפרמקולוג ; וכסף לא היה לי .
ובכן , מה סבור אתה , התרוצצתי , מעורי יצאתי ?
חלילה .
רק רציתי ורציתי בכל כוחי , ללא-הרף .
פתאום הגיע הדוד איגנץ , נתן בי עיניו ואמר : ארוז חפציך וניסע .
ותמיד יהיה כך .
–  עכשיו עלי לנטות ימינה ; להתראות , אדוני , רב-תודות על החברה הנעימה .
נפרדנו ; הלכתי לבדי וברוב צעירותי ותומי השתוממתי , כי הנה אפילו חייל רגלי פשוט שכזה בשדה-החיים –  יש לו מחשבה משלו וראיית-דברים משלו .
במהרה נתמלאו כל המגרות בשולחנותיו של הנריך " בולדוגים " וכדורים .
אחר-כך שמעתי קובלנות , כי לא כל הכדורים היו בני אותו קליבר , ואת האקדוחים שלנו בני-שש-קליעות כינה מישהו " בני-שש-צליעות " ; אבל הקופצים עליהם רבו מאוד , מבוקר עד לילה באו סטודנטים , קצבים , אכסטרנים , סבלים , שוליות , הראו פתקאות מחברי-הוועד ויצאו בכיסים תפוחים .
בא גם סיריוז'ה כשהוא גורר אחריו איזה בחור זעף בקסקט , בעל צורה משונה , אם כי מוכרת לי במקצת : בשביל פועל –  נקי וטרזני מדי , אך גם פקידי-חנויות אינם מתלבשים כך : על צוארו –  מטפחת צבעונית , ומכנסיו –  מעשה-תשבץ ; משהו דומה לסגנון זה היה מתאר חברי לעתון , סופר ההווי של נמלנו ופרברינו .
גם קלסתר-הפנים היה מוכר לי במקצת .
–  זהו בן-דת-משה , מוטיה בנבק , –  הציג אותו סיריוז'ה , –  פעם התוודעת אליו בסירה ; אתה זוכר , כשעדיין לימדתיך לאכול בטיח ?
תן לו ששה צעצועים , בשבילו ובשביל החבריא שלו .
אני ערב לו .
לא הייתי סומך על ערבותו של סיריוז'ה , אבל מוטיה בנבק הגיש גם פתקה בכתב-ידו של הסטודנט-הציניקן , ועליה רשום " חשוב " .
–  מיהו ברנש זה ?
–  שאלתי את סיריוז'ה , לאחר שהלז נסתלק עם חבילתו .
–  אל תכעס , אך כלום אין הוא מבריח נערות לבואנוס-אירס ?
–  אתה , קבלירו , בור ועם-הארץ ; הללו חובשים מגבעות ולא קאסקטים .
מוטב שתשאל את פי ראש-הכבאים מירושניצ'נקו בדבר הדליקה בבית סטאברידי בסלובודקה .
מי הציל את הננה בראשיוואן ואת תינוקה ?
מוטיה !
הכבאים נבהלו והתחרבנו , אבל מוטיה והחבריא שלו טיפסו לקומה השלישית והוציאו !
–  את מה הוציאו ?
–  מה זאת אומרת , את מה ?
את הננה ואת התינוק .
זה מעט ?
–  ומה עוד ?
לא בידים אלא בכיסים ?
הוא פרץ בצחוק עליז : –  שאלה נכונה שאלת , לא אכחיש ; אבל מי נחוץ לכם בשעה זו –  לוחמים ישרי-לב למען היחידה הזעירה של הזמסטבו , או בריונים עם חמש אצבעות בכל אגרוף ?
בדיעבד , לאחר שהלז הלך , לא היה כדאי להמשיך בויכוח .
אכן , גם הסטודנט-הציניקן , שניגש בינתיים , נצטרף לדעתו של סיריוז'ה : –  אנחנו , –  אמר , –  אומה אמנם מוסיקלית , וכן הלאה , אך לאו דוקא לוחמת ; רק ריקים ופוחזים שכאלה יצלחו לפי שעה להיות אצלנו –  איך התבטא הלץ ההוא ?
– " סובייקט של הגנה " .
מרקו עשה אצלנו לילות כימים –  ובו במקום גם " למד לירות " .
מישהו אמר לו , כי אפשר ללמוד תורה זו גם בחדר : צריך לעמוד מול הראי ולקלוע עד שייעלם הקנה ותישאר רק בבואת הלוע .
תוך כדי תרגיל זה הצליח לנפץ את הראי של הנריך , אך מיד רץ למטה וקנה שנים אחרים –  לרזרבה .
מסופקני אם לימודו התקדם ביותר , כי היה מפסיק את מלאכת ה"יריה " בכל רגע , עם כניסת כל לקוח חדש ; עם כולם היה נכנס בשיחה , כשהוא מבליט עוד יותר את עיניו הלטושות , ושתה בצמא כל מלה ומלה .
את קלסתר-פניו של מרקו לא אזכור בכל זאת , אך כעת נדמה לי , כי היו לו אזנים גדולות , הפעורות לרווחה לקראת איש-שיחתו , ומכל אוזן נמשכו צינורות רחבים ישר אל לבו .
את סמוילו הוצרכנו להזמין עוד פעם : הוא היחידי מבין כל חברי הוועד ידע לתרגם כרוז לאידיש ולרשום בדיו-אנילין אותיות מרובעות .
הוא מישש את ההקטוגראף וניענע בראשו : אף שלושים העתקים לא יוציא , אך אני אסדר לכם מאתיים .
יצא , הביא ז'לטינה , בקבוק גליצרין ועוד משהו , התעסק שעה שלימה –  ולמחרת אמנם הדפיס ערמה גבוהה של עלונים סגולים .
בשעה שהחזיק אותם מעל החומר , החזק והדק והחלק , שאלתי בקוצר-רוח : –  כל-כך הרבה זמן לכל גליון ?
–  אחרת אי-אפשר , –  ענה בנעימה מאלפת .
–  לכל מלאכה –  שני כללים גדולים : לא למהר –  ולא להרפות .
( לחלק את חבילות הכרוזים לפי עשר כתובות קיבל על עצמו מרקו , אך בדרך הסיח דעתו לענין אחר , וכעבור חודש מצאתי את מחצית הכרוזים תחת שולחנו ; אך לא בי האשמה –  התפקיד הזה הוטל עליו בהעדרי ) .
התברר , שסמוילו עשוי להועיל גם מבחינה אסטרטגית : בה בשעה שבישל את החומר בשביל ההקטוגראף , היינו מדיינים בחלוקת פלוגות-ההגנה במקומות השונים בפרוס חג-הפסחא ; החלטנו להעמיד אחת מהן ליד מעגן-סירות בקצהו התחתון של ערוץ-הקרנטין –  בעל-הסירות היה פרסי ואהד לנו .
סמוילו התערב בדבר : –  כשיש מורד , טיפשות היא לשים את האנשים למטה .
מוטב שתסדרו אותם בקצה העליון : מלמעלה למטה יותר נוח לירות .
וכך עשינו ; אך , בעצם , לא היה צורך בכל אלה .
פוגרום באותו יום א' נערך באמת , פוגרום-דמים , שלא נשכח עד היום ; אך הפעם התחולל לא באודיסה .
ערכנו את ישיבת-הפירוק האחרונה , הודענו לבעל חנות-הנשק ראוכורגר , כי אין בידינו לשלם לו את החוב של חמש מאות רובל , ונפרדנו מהנריך .
הוא לחץ את ידי שעה ארוכה ואמר : –  אל תודה לי : אני בעצמי שמחתי מאוד לסייע לענין , שאין עליו כל מחלוקת , אם נקי הוא או מלוכלך .
הבעת עיניו באותה שעה נחרתה בזכרוני לזמן רב : ודאי , גם עיני היו מפיקות צער כזה , לו אילץ אותי גורלי –  אמונתי –  לעבור ברחוב , כשאות-מנודה על מצחי , ובני-אדם מסביב היו מתרחקים ופונים עורף .
מי יודע : אולי באמת היה אדם טוב .
ומרקו , לאחר שבחל בנקניקיות במסבאת ברונס , חזר הביתה , עורר את אננה מיכאילובנה משנתה ודרש : ראשית , שמכאן ואילך יקנו בשר בחנות יהודית ; שנית , שיתקינו כלים בשביל בשר לחוד ובשביל מאכלי-חלב לחוד , כמו אצל אברם מויסייביץ' ;    ולהתחיל בכל זה ממחרת .
היא גרשה אותו לישון .
אז קנה לו בכספו שתי צלחות , בעצמו שטף אותן לחוד , ובקציצות הביתיות לא רצה אפילו לנגוע , אלא קנה לו במקומן מלאי –  אמה של נקניק וורשאי כשר , מתובל בשום .
את הנקניק שמר על מסמר בחדרו , והחדר היה משותף לו ולסיריוז'ה ; כמה זעזועים נפלו בשל-כך בבית , תקצר ידי מלספר .
שלושה שבועות נמשך הדבר , עד שהכריז מרקו באזני אמו , כי גמר אומר לעבור בכלל לצמחוניות ; וכמו-כן –  לא אזכור , מאיזו סיבה –  לגשת ללימוד הספרות הפרסית במקור , ולשם כך ברצונו לעבור בסתיו לפטרבורג , למכון ללשונות-המזרח .

יג : מעין דקמרון בדרך המאורעות , שחרצו את גורלה של מרוסיה , זכור לי ביחוד ליל-קיץ אחד , תחילתו על הים וסופו בלנז'ירון .
יקשה לספר עליו כך , שאף מלה אחת לא תצרום את הנפש : למען זכרה של מרוסיה רוצה הייתי להמנע מכל פליטת-פה בלתי-מוצלחת .
חן מיוחד ( כבר אמרתי זאת ) נסוך היה על כל מה שעשתה , אפילו על תעלוליה הפרועים ביותר –  לפי מושגי הימים ההם , אך לשמור על תכונה זו במסירת-הדברים מפי יהיה לא קל ; מאוד חושש אני לשני פרקים אלה , אך חובה היא ואעשנה .
שבעה היינו בסירה , סירה גדולה היתה זו ; היו האם והבת הדומות זו לזו בכל –  ניורה וניוטה ; שני בחורי-המשי , שתוארו לעיל ( או אחרים , לא חשוב ) ; מרוסיה , סמוילו ואנוכי .
סמוילו לאחר אותו שבוע בדירתו של " הנריך " שוב לא היה מתבדל כל-כך , אף על פי שחזר לשתיקתו .
בחתרנו בארבעה משוטים הפלגנו הרחק מן החוף ; ועוד לפני השקיעה אכלנו את כל הגלוסקאות והאגסים .
מרוסיה היתה הפכפכת , עתים צחקה בקול ורעשה ועתים שקעה בהרהורים .
ידעתי , מדוע .
כשירדנו אל החוף ופיגרנו שנינו מאחרי החבורה , היא פנתה לפתע אחורנית ולחשה לי , כולה תוססת מרוב התרגשות וחדווה : –  בעוד חודש יבוא אליושה .
לא מיד הבינותי , במי מדובר ; אחר-כך תפסתי –  ברוניצקי .
כשביקרנו בביתו לפני שנה , היא קראה לו אלכסיי דמיטרייביץ' .
כמה פעמים הפליג מאז " לסאחאלין " , כמה פעמים חזר , ואם היו נפגשים זה עם זו , –  לא ידעתי ; כנראה , היו נפגשים .
כעת בסירה , לרגעים היתה הופכת עולמות : מקפצת על פני כל המושבים , מתישבת על כתפי החותרים ומנדנדת את הסירה עד כדי כך , שניורה וניוטה היו פורצות בצווחה פה-אחד .
בראותה מרחוק את אנית-הקיטור הגוצה " טורגניב " , שחזרה לפנות-ערב מאוצ'קוב , ציוותה " לחתוך לה את האף " ודוקא לפני עצם חרטומה ; חטפה מידי סמוילו את ההגה וביצעה את הפעולה בהצלחה כזו , שמתא-המלחים של אותה אניה פרצה מקהלת-גידופים , אשר נבלעה במקצת , תודה לאל , בצפירות-אזעקה תכופות .
אך סמוילו ישב על-ידה בירכתי-הסירה ועקב אחריה , בכווצו את עיניו , וברור היה , כי בשעת הדחק יוריד את מרוסיה לקער ויחלצנו מצרה .
לאחר מעלל-גבורה זה היא פרשה-לה אל החרטום , הצטנפה שם ככדור והחרישה שעה ארוכה , כשעיניה צמודות אל השקיעה .
אחר-כך למדה פרק בהלכות עישון מאחד הסטודנטים –  הנשים עדיין לא עישנו אצלנו בימים ההם ; והרבה צחקנו כאשר נתגלה כי על מכסה ה"פורט-סיגר " < ! [ if ! supportFootnotes ] > [ 25 ] < ! [ endif ] >  של אותו סטודנט נמצאת –  מצדו הפנימי , למען יראו כל הקופצים להתכבד מתוכו –  הכתובת הידועה , חקוקה בעיטור-אותיות סלבי : " עשן , בן-כלב , משלך " .
בינתיים הקניט הסטודנט השני את ניורה וניוטה .
הוא טען , כי שתיהן מאוהבות בסתר בסיריוז'ה : " כמובן , חלק כחלק " .
הפתקאות , שהן שולחות אליו , פותחות ב"יקירנו " ונכתבות לסירוגין : שורה בידי האם , שורה בידי הבת .
–  בזה אין צורך , –  ענו בהלצה ניורה וניוטה , –  כתב-יד אחד לשתינו .
אך אני הרגשתי בתמיהה , כי שתיהן הוורידו במקצת – " חלק כחלק " .
ואולי לא היתה זו אלא בבואת השקיעה : שקיעה רבת-הוד מאין דוגמתה נתגלתה לעינינו בערב ההוא .
הרפינו מן המשוטים ; הסירה אפילו לא התנדנדה עוד .
מישהו נאנח מרוב-התפעלות : –  מה-טובו צייריך , רבונו-של-עולם !
אחר-כך שיחקנו ב"איברברטל " –  ניורה וניוטה , נשים משכילות , ראו זאת לא מכבר בוינה .
הסטודנט בעל הפורט-סיגר שר שירי נמל בצורה נעימה מאד .
רובם היו פזמונים רגילים , אך היה ביניהם אחד שלא שמעתיו לא לפני אותו ערב ולא אחריו : רומן שלם .
מקודם הוא והיא –  עודם ילדים קטנים : משחקים אי-שם בקוסרקה ומקניטים שבלולים : " לבריק , לבריק , זקוף קרנים –  תקבל בולבוס במים " .
אחר-כך היא , שגדלה ויפתה בינתיים , מקניטה כבר אותו .
אחר-כך הוא מתחיל לקנא : " מי קנה לך עגיליים ? "
–  סוף-סוף היא עזבה אותו ; הוא –  סבל בנמל , והיא נתקשרה עם יווני עשיר , ובפגשה את אהובה הראשון , פנתה לו עורף .
לבריק , לבריק , זקוף קרנים ...
נתפרד השביל לשנים .
ניורה וניוטה סיפרו מעשיה מתוך אוסף-אגדות צרפתי .
מעשיה מחוכמת : רק לאחר שנים רבות , ומתוך נסיונות אחרים , הבינותי , מה מחוכמת היא .
היה היה אביר , שנולד בלי לב ; אך שען-מכר הרכיב בשבילו קפיץ מיוחד , מלאכת-מחשבת , הכניסו לתוך חזהו וכונן אותו אחת לתמיד .
האביר בעל הלב-הקפיץ שוטט בדרכים והגן על אלמנות ויתומים ; במסע-הצלב הציל את בודואן בכבודו ובעצמו , ראשון העפיל על חומת העיר הקדושה ; הוציא מן הצריח , שדרקון שמר עליו , את ורוניקה היפיפיה , ונשא אותה לאשה בכנסית-הקתדרלה ; מצויין היה הקפיץ .
ואחרי כל אלה , שבע תהילה ופצעים , מצא שוב את השען ההוא והפיל תחינתו לפניו : למען השם –  הרי אינני אוהב לא אלמנות ולא יתומים , לא את הקבר הקדוש ולא את ורוניקה –  בכל אשם רק הקפיץ שלך ; די , נמאס : סלק את הקפיץ !
–  ניורה וניוטה התחכמו לספר את סיפורן " יחד " , כלומר –  אחת סיפרה , השניה ניענעה בראשה , והרושם היה , כי סיפרו יחד .
השני מבחורי-המשי –  אדם עקשן , כנראה –  המציא מעשה בספינה טרופה .
רק שלושה ניצלו והגיעו לאי שומם : קצין ימי ושתי נוסעות ( " מן המחלקה השניה " , –  הוסיף בעוקץ ) , אם ובתה .
באי התאהבו שתי הנשים בקצין ( " חלק כחלק " ) , אך בהיותן " מחונכות עד לזוועה " , לא יכלו אף להעלות על דעתן פריצת-גדר כלשהי , והנה נתרחשו שני נסים : ראשית , " התברר , כי באי השומם ההוא מתיר החוק לשאת שתי נשים ; ושנית , לאחר שהתפללה האם לאלהים בכל לבה , ריחמו עליה מן השמים , והבת חדלה להיות בתה ונהפכה לבת-אחותה " , וכו' וכו' .
הוא סיפר את השטות הזאת באופן מבדח מאד .
שוב אי-אפשר היה לראות אם הוורידו ניורה וניוטה גם הפעם : חיש-מהר החשיך הלילה , לפי שעה –  ללא ירח .
רק הכוכבים נצנצו כל-כך , שאפשר היה להבחין לאורם את השעה , והמים החלקים , המלאי זרחן , ניתזו לכל עבר עם כל זיע-משוט כאשכולות פניני-בדולח .
את הסיפור הטוב ביותר סיפרתי , לדעתי , אני , ולא דברי-הבל כאותו סטודנט , אלא מעשה שהיה : על-אודות הריפובליקה לוקניה .
כשלמדנו בכיתה ג' , עשו רושם מזעזע עלי ועל חברי שתי שורות מן האודה " שכל-בוסר " < ! [ if ! supportFootnotes ] > [ 26 ] < ! [ endif ] > : בגהוק משלש שר לוקה בעל-כרס : " המדע , ימח שמו , על רעות מביא הרס . "
יסדנו איפוא אגודה חשאית על שם לוקה השמנמן –  את התכנית אין צורך לפרט , הענין ברור –  כבשנו בקעה קטנה , הנה שם , בלנז'ירון , ולכבוד הפטרון העליז שלנו קראנו לה : ריפובליקה לוקניה .
מפני הרכבו של קהל השומעים שחציו גבירות , לא את כל קורות המדינה הזאת מותר היה לספר להם ; אך מה שמותר היה –  זכה להצלחה : כיצד בנינו מבצר מלבנים גנובות ; כיצד פעלה אצלנו תיבת-דואר –  קופסת-פח גדולה , שהכילה לפנים תה של ויסוצקי , הטמונה בעמקי אדמת-ממלכתנו ( כשהיה לי צורך להתקשר בענין דחוף עם אחד מאזרחי הריפובליקה , הייתי לוחש על אזנו בשעת ההפסקה : " פנה אל הדור " ; כתום השעורים הוא היה אץ ללנז'ירון , חושף את מכתבי , קורא , מחבר תשובה , טומן ורץ אלי הביתה , כדי לצלצל בדלתי וללחוש לי : " פנה ... " ; אזי רצתי אנוכי ... ) ; ועל העתון " שמרובוז " , שבו נדפסה פקודת " מיניסטריון-ההשכלה " על תיקון בחינוך הקלסי : " להחליף את היוונית בלטינית , ואת הלטינית ביוונית " ; וכיצד הגשמנו שם נסיון מדיני נועז ללא-תקדים –  לאחר שבחרנו את ליולקה רקלו לנשיא המדינה , נמלכנו שלא להעליב את יריבו , ליולקה פומידור , ובחרנו אותו למלך הריפובליקה .
סיפור מצויין , לדעתי ; חרה לי רק מה שקהל-השומעים לא האמין , כי אמת בפי : מלא עלבון , הצבעתי לפניהם כלפי אותו צד , שם עטה אופל-הלילה את חוף לנז'ירון ונשבעתי , כי גם עכשיו עוד אוכל למצוא את הבקעה ההיא ואפילו להציג לראיה שיריים מאותו המבצר ...
לפתע נענתה מרוסיה : – תראה אותם לי ?
עוד הלילה , בדרך שובנו ?
אלך הביתה אתך .
אחר כך הגיע תורו של סמוילו .
חכיתי מפיו לסירוב רטנוני , אך הוא הכניס את חלקו תיכף ומיד , בזו הלשון : –  היה היתה עלמה אחת , שתמיד אהבה לשחק באש ; ובסופו של דבר –  נכוותה כוויה מכאיבה מאוד .
זה הכל .
אפילו לאור הכוכבים הבחנתי , כי מרוסיה חרצה כנגדו לשון .
אך ...
כלום רק עכשיו נדמה לי כי צינה אחזה את לבי לשמע דבריו , או כך היה באמת ?
בודאי רק נדמה לי :    אינני נתון לתחושת-עתידות .
אך הנה כבר קפצה מרוסיה , התיצבה מלוא-קומתה על חרטום הסירה המתנדנדת והודיעה : –  ועכשיו אני .
היה היתה עלמה אחת , שאהבה לשחק במים ; פעם אחת היה לילה נפלא על הים , ועלה על דעתה להתרחץ בו , ישר מן הסירה .
בחורים , אל תעיזו להביט אחורנית !
סמוילו , רד מן הירכתיים והפוך גבך אלי .
–  את ...
לא תתקררי ?
–  שאלה בפחד ניורה , אמה של ניוטה ; ויותר מזה לא אמר מאומה שום איש , אפילו סמוילו החליף את מקומו בלי אומר ודברים והדליק סיגריה .
מה חשבו האחרים –  אינני יודע ; אבל בלבי היתה הרגשה מוזרה –  כאילו אמצאתה זו טבעית בהחלט , דוקא כך צריך להסתיים לילה כזה , ולמרוסיה מותר הכל .
ישבתי על הספסל הקדמי , קרוב מכולם אל חרטום הסירה , באטיסט-לבושיה רשרש מעלי ממש ; אודה ולא אבוש , כי נאלצתי לנשוך את שפתי וללחוץ את ברכי בין ידי מפני איזה רטט חם , שעבר אי-שם בנפשי .
אומרים , כי עכשיו לא היה שום עלם מן הדור החדש מתרגש על כך , הוא היה יושב לו בפשטות , כשגבו אל העלמה , ונותן לה עצות מעשיות , כיצד עליה לקפוץ המימה ; ואולם אז היתה תקופה אחרת .
אף אחד מארבעתנו לא עלה על דעתו לשוחח עמה באותו רגע –  הרי דבר שכזה כמוהו כהצצה , כביכול ; אין זה ממידת האבירות .
בחור-המשי , שישב על ידי , שוב פתח פתאום בשיר : הבינותי , כי רצה שלא מדעת להבליע את רשרוש שמלתה , וכבודו עלה מאוד בעיני .
גם ניורה וניוטה החרישו ; את פניהן לא ראיתי , אך הרגשתי , כי הן נצמדו זו לזו עוד יותר , כמתוך התגוננות , כאילו עזותה של מרוסיה קרעה גם מעליהן איזה צעיפים סמויים מן העין .
–  שלום לנצח !
–  קראה מרוסיה , ומטר ריסים ניתז עלי , ומשני הצדדים לאורך הסירה עלו בדהרת-שצף רכסי יהלומים .
אזנינו הבחינו , כי היא שוחה בנוסח גברי , במלוא-התנופה : שחיינית טובה , כנראה , כמעט ללא-רעש ; לפי מספר הטפיחות הקצובות של כפות-הידים אפשר היה לקבוע את המרחק שעברה .
עשר פסיעות –  חמש-עשרה –  עשרים-וחמש .
–  מרוסיה , –  קראה בחרדה ניורה ( או ניוטה ) , –  למה את מתרחקת כל-כך ?...
משם הגיעה קולה העליז : –  ניורה , ניוטה , הבטנה –  אני שוחה כולי בלהבות ; מרגליות , כסף , איזמרגדים –  אלי , כמה טוב !
–  בחורים , כעת מותר להביט : הסעיף האחרון בתכנית –  מחולות בתאורה בנגלית !
משהו לבן-מטושטש ריצד שם , מאחורי הררי-זיו של מזרקות אבני-חן ; וגם בעומק , מתחת למים , נצנצה בשלל-אורות מדורת-פנינים ועד לסירה , וממנה והלאה , הגיעו טבעות-זוהר .
ניורה לבשה עוז ושאלה : –  לא קר ?
–  נפלא , נחמד , נעים , לא יתואר במלים ...
–  היא צחקה מתוך עונג-משובה אמיתי .
–  עכשיו החזירו פניכם : אשכב אפרקדן –  ככה –  וארדם .
אל תעיזו לעורר אותי !
–  לאחר רגע של שקט הוסיפה , באמת בקול מנומנם ומעולף : –  הייתי מספרת את החלום , שאני חולמת , אך אסור ...
וכשחזרה ושחתה אל חרטום הסירה ונאחזה בדופנה , לא הספיק לה כוח-שריריה כדי לעלות , והיא גנחה בקול מעורר-רחמים : –  אוי , איזו קטסטרופה !
–  אנו נמשה אותך , –  נזדרזו ניורה וניוטה , בקומן ממקומן ; אך עוד יותר מהן נזדרזה מרוסיה : –  אוי , לא , חס וחלילה , גם כוחותיכן לא יספיקו .
לא אתן ...
היא לא אמרה , מי ; אך סמוילו קם ממקומו בלי אומר .
זרק את הסיגריה הימה וחש אליה כשהוא מדלג על הספסלים ועל ברכינו .
הוא אמר בקול מקוטע : " האחזי בצוארי " ; הסירה נטתה בחזקה קדימה , צד-הירכתיים קפץ והתרומם באויר ; סמוילו חזר אל מקומו הקודם וישב לו על הקער .
–  עוד רגע , אל תכעסו , –  דיברה מרוסיה מאחורינו , –  עלי עוד להתיבש .
–  קולה נשמע כמתחנן , אך הורגש מתוכו , כי היא מוסיפה עדיין לצחוק בקרבה מאיזו חדווה המיוחדת לה לבדה .
הרגע חלף ( שוב נתן הסטודנט בשיר קולו ) , אחר-כך נשמע שוב קול הרשרוש , וכעבור עוד רגע היא קפצה ברעש לקער , קראה : –  תם ונשלם , מלאכים אתם בסבלנותכם הרבה !
–  אחזה בראשו של שכני , החזירה אותו לאחור , נשקה על המצח והוסיפה : –  נועד לכולכם .
אך בזה לא נסתיים עדיין הלילה ההוא .

יד : פרק משלב , לא בשביל הקורא אודה : את הפרק הזה כותב אני מתוך מורך-לב בלבד .
כשלוש פעמים כבר התחלתי לכתוב את המשך אותו הלילה , אך הוא עולה בידי בקושי , משום-מה איני מעיז ; שלושה גליונות נייר קרעתי זה-עתה .
לשם נופש אכתוב לפי שעה על נושא אחר .
אחד המבקרים , שהעביר תחת שבטו ספר מפרי-תוצרתי , הצביע מתוך גינוי על חסרון גדול : אין תיאורי-טבע .
הדבר קרה לפני כעשר שנים , אך גאוותי נפגעה : צריך לנסות .
כמובן , פרק כזה אינו בשביל הקורא : הקורא , בלי ספק , אינו קורא תיאורי-טבע ; אני , על כל פנים , תמיד מדלג עליהם ללא רחמים .
יכולתי , לסיפוק הגאווה הנ"ל , לפזר כתריסר זכרונות-נוף על פני כל הסיפור , אבל אין ברצוני לטמון פח לקורא .
בחרתי אפוא בדרך הישרה : לרכז אותם בפרק נבדל ( ביחוד לאחר שנפלה רוחי וברצוני להנפש מעט ) , וגם לתת לו לפרק שם גלוי ומתרה , מעין : " לזרא ?
אל תקרא ! "
בקיץ נראה החוף שלנו ...
( בקיץ : מה מראהו בחורף , איני רוצה לדעת .
אוהב אני מאוד את החיים בכלל ואת חיי שלי בפרט ואוהב אני גם להזכר בהם , ואולם אך ורק מאפריל ועד ספטמבר .
למה ברא אלוהים את החורף –  אינני יודע ; הוא , המסכן , בכלל בלבל הרבה וברא לא מעט דברים מיותרים בעולם .
רוב מכרי טוענים , כי השלג מוצא חן בעיניהם עד-מאוד ; לא רק שלג דיקורטיבי , פסגת המונבלן , סתם צבע לבן בתמונה , שאפשר להזין בו רגע את העין ולפנות לו גב , –  אלא אפילו השלג בחוצות מוצא , כביכול , חן בעיניהם ; אך בעיני –  אין השלג אלא הבוץ של מחר .
אני זוכר רק את הקיץ ) .
בקיץ נראה החוף שלנו , אם להביט עליו מצד הים , כצירוף שני גוונים בלבד –  כתום וירוק ; ליתר דיוק : כתום-אדמדם וירוק-אפרפר .
החוף שלנו גבוה , כולו כעין קיר זקוף לאורך עשרות קילומטרים ; כעת , ממרחק , לא אוכל בשום אופן לקבוע , אם למעלה ממאתים רגל או למטה מזה , אך על כל פנים גבוה למדי .
אבן-החול הכתומה של שלדו בצבצה מתוכו רק לעתים רחוקות , שיפועיו התלולים מצופים היו ברובם טין אדמדם , ועליו , על המדרגות או בנקיקים , גדלו חורשות קטנות של עצים ושיחים .
על איזה סוג נמנו רוב העצים הללו , אשר שיוו גון אפרפר לנוף כולו , אינני יודע ; יתכן כי היה זה זית-הבר .
רבונו של עולם , איזה שלל צבעים נפלא אפשר ליצור מתרכובת של שני גוונים בלבד !
פעם אחת , בשוטי בסירה , הרהיב הנוף את עיני –  באותה שעה נפלו קרני השמש על שיפועי-החוף באיזו זוית מיוחדת –  והיה נדמה לי לפתע , כי לא טין ולא שפעת-עלים לפני , אלא גוש שכולו מתכת .
מנמנם-לו על שפת הים השחור ענק פלאי בפישוט מלוא קומתו , וזהו שריון-הנחושת שלו .
זה עידן ועידנים הוא ישן , מאה שנה ניתכו עליו גשמים , וירוקת-חלודה כבר פיזרה את כתמיה בין קיפולי נחושתו .
פעם אחת , שנים רבות לאחר פרידתי מאודיסה , התגלתה לעיני בפרובנס אותה עין-הקשת של שני הגוונים , וכמעט פרצתי בשיר מרוב-התרגשות , ואולם בקרון ישבו אנשים זרים .
סלעים אמיתיים , סלעי-אבנים , זוכר אני רק למטה , ליד המים או בתוך המים .
היו גם סלעי-חלמיש , שם היינו אוספים סרטני-ים זעירים .
אך רוב הסלעים היו מאבן-חול פריכה ; הגבוה שבהם , הסמוך לפונטן הקטן , היה קרוי " הנזיר " , ובכל שנה עקר וגרף הים חתיכה ממנו ; כעת , בודאי , לא שרד ממנו ולא-כלום .
ועוד היו שם " סלעים " מאיזה טין ירקרק , אנו כינינו אותו " סבון " , ובאמת אפשר היה לשבור ממנו חופן ולהסתבן בו אפילו במים מלוחים .
היה , כמובן , גם צבע שלישי –  הים ; אך מה היה טיבו ?
כמעט שאינני זוכר את הים כחול , אך היטב אזכרנו ירוק-כהה עם מרפד זהבהב בכל אשר נשקפו שרטונים עקודים .
מישהו השתומם בפני , למה קראו לים הזה " שחור " : ואני בעיני ראיתיו שחור –  ממש תחת המשוטים ומרחק פרסה מסביב , ולא ביום סערה או סגריר , אלא באור השמש .
אך לדעתי , כדאי היה ביחוד לראות את הים שלנו כשהוא לבן .
לשם כך צריך לקום השכם , שעה לפני הנץ החמה , לשבת סמוך למים על האבנים החדות ולחזות בלידת השחר ; אך צריך לבחור בוקר שקט בהחלט .
אזי יש רבע-שעה , כאשר הים כולו לבן , ועל פני רקע-החלב פרושות רצועות נעות והפכפכות , כולן לבנות אף הן , אך בנות לובן אחר : אלה עינן כעין פלדה אפרפרת , אלה כעין לילך חוורוור , ויש שלעתים רחוקות תבצבץ גם רצועה כחלחלת .
לאט-לאט מתחיל המזרח לתלות על במתו וילאות-פאר לקבלת פני החמה , חכליליות , זהבהבות , איזמרגדיות –  אלוהים יודע מה שמן , אין בפי די מלים לכנות את כל אלה ; וכל מקהלת-הצבעים הזאת מתחילה לשלב את הדי בבואותיה , המרוככים ומעורפלים עדיין , במנגינת-היסוד הלבנה של הים –  ופתאום יתלקח הכל , ישתלהב ויזדהרר , וחסל : הים שב לקדמותו .
–  היטבתי לראות את כל זה ביחוד , כאשר הדייג אבטונום צ'ובצ'יק הוביל אותי ואת מרוסיה אל קייטנתה אחרי לילה אחד בלוקניה שלי ; אך אני מקדים כאן את המאוחר .
בתיאורי-טבע מקובל לפרש בשמותיהם של צמחים ; לפנים ידעתי זאת , אך השמות , כמדומני , לא היו אמיתיים .
היה , למשל , פרח אדום לא-מיוחס , על גבעול ארוך , ומסביבו –  צוארון-קוצים דוקרני ; קראו לו " תוגר " –  אתה הולך-לך במשעול ומתיז במקלך " ראשי תוגרים " ; פעם אחת התזתי שלשה ראשים במכה אחת , ממש כפי שעשה פאן לונגינוס פודביפנטה מאבירי זרבי-קפטור בספרו של הנריך סנקביץ' .
או היה מין שיח המכונה " צ'ומק " : אם תמולל עלה אחד ממנו בין האצבעות , מיד יעלה באפך ריח טעים של דייסת-כוסמת .
אך מוטב שלא אטריד את מוחי בהמצאת שמות : אם בפשטות תשכב פרקדן ותעצום עינים , הרי הסימפוניה של הריחות בלבד תקשור אותך לעד אל גנו של הקדוש-ברוך-הוא הרבה יותר מלימוד מילון שלם בעל-פה .
ואילו מביברו של הקדוש-ברוך-הוא –  החיה הנהדרת ביותר אצלנו היתה הלטאה .
אם משום שבאירופה מצוי מין אחר לגמרי , ואם משום שאני עצמי הולך ומזקין , אך הנה , זה כמה שנים ובכמה ארצות , מזדמנות לי לטאות אפורות בלבד .
שלנו , על שפת הים השחור , ססגוניות היו : הקשקשת , הזנב והפנים –  בגון של איזמרגד , הצואר והבטן –  מערבולת-צבעים מוורוד ועד זהוב .
ערב אחד , בעודנו בני כיתה ב' בלוקניה , צדנו במיוחד כעשר מהן , כלאנו אותן במבצרנו ושעה תמימה האירונו אותן בגפרורים בנגליים עבים , ירוקים ואדומים ; היצורים הנפחדים יש שהתרוצצו בבהלה מקיר לקיר , יש שקפאו תחתיהם ללא-נוע , והיתה זו הילולת-צבעים שיכורה כזו , שכמוה לא ראיתי מאז בשום פייריות בערי-הבירות , אשר במאיהן נחשבו לאלופי חכמת-הצבעונין , ואלפים רבים בוזבזו לצרכי מלאכתם .
היתה שם עוד חיה טובה ומענינת , אך מסוג אחר לגמרי –  סרטן-הים ; הוא התגורר בנקרות ה"מסיבים " מתחת למים .
ה"מסיבים " הם קוביות-אבנים ענקיות , שהחופים , המזחים ושוברי-הגלים של נמלנו היו זרועים בהן לאורך קילומטרים רבים ; מתחתן הסתופפו הקמבלה והטרית , אפילו הסקומבריה או הפלמוד ( " או " : כאשר מצוי הפלמוד , אין סקומבריות –  הפלמוד זלל את כולן ) אך מרובים מכל היו סרטני-ים .
היינו צדים אותם בעזרת אבן , חוט ופסיכולוגיה ...
אך כבר תיארתי זאת באחד מסיפורי הישנים : גם בלעדי זה חוזר אני יותר מדי על דברי עצמי .
רוצה הייתי לשבת כעת שעה קלה על ה"מסיבים " ; אפילו בסרטני-הים לא הייתי נוגע לרעה ; רק לשבת ולשרבב רגלים יחפות למטה , לנגוע , כאנטאוס , בקרקע-ילדותי .
היה עוד ים שחור אחד , ואפילו עם ים-אזוב בצדו ועם מיצר ביניהם , כחוק –  אך בלי מים : אלה היו שני שקעים גדולים בגן-אלכסנדר , שבכוונה-תחילה לא גידלו בהם לא עצים ולא עשב : שם נהגנו לשחק חבורות חבורות , בכדור ...
ואולם גם את זה כבר תיארתי פעם .
כשאדם כותב כל ימיו , סופו שיבוש לפתוח את פיו .
שטיפשי הדבר עד-מאוד .
כל החיים טיפשיים הם ...
אבל נפלאים : הציעו לי לחזור ולחיותם –  אחזור ואחיים שנית כמות-שהם , בדיוק נמרץ , על כל הצרות והתועבות , אם אפשר יהיה שוב להתחיל באודיסה .
*      * *  אגב , כיון שממילא נופש : אותו שיר על-דבר " לבריק " כל-כך הסתובב על מפתן זכרוני , כל-כך התחנן , שאעלהו על הנייר , אחרי שהזכרתיו דרך-אגב , עד שלא עמדתי בנסיון : לילה שלם ישבתי והקימותיו על תלו כמיטב זכרוני ודמיוני .
בשכר-זה אוכל כעת לראותו כיצירתי : לפי דעתי , זהו הטוב בכל הפלגיאטים הפיוטיים שלי .
אמנם הקורא הזר , שחונך על טהרת לשון-הספרות , יזדקק כאן למילון-פירושים שלם , אך סוף-סוף את כל הסיפור הזה לא כתבתי אלא בשביל יודעי חן-המקום , ואשר לבן-חוץ : לא יבין –  לא נחוץ .
הנה אותו שיר : מול צריפנו גרה ניוטה , חמודנת –  פיפיה .
לא אשכח-עוד עד-אמותה שני ריסיה –  מטריה !

מילדות נדבק לבי בה : מוצאחנת בעיני !
אז אספתי לחביבה שבלולבריקים בגי .

לבריק , לבריק , זקף קרנים !
תקבל בולבוס במים .

אך מתי שקצת צמחה , אז התחילה לבלבל : פעם כך ופעם ככה : בוא –  ולך לעזאזל !

שחקה בי , שד משחת –  ולקקתי דבש וסם .
אך תרחצנו כבר ביחד תחת גשר פה בים .

לבריק , לבריק , זקף קרנים !
מר לעכבר בצפרנים .

על ההר תרבץ אודסה .
ומלמטה –  הנמל .
מתרברבת הפרינצסה , כי נהיתי לסבל .

בחגים אקנה לה גלידה –  ושלום : על יד " דכס " כבר הדפין אותה הצדה איזה ג'ינג'י מפרכס .

לבריק , לבריק , זקף קרנים !
מי קנה לך עגילים ?

וירה –  מינה < ! [ if ! supportFootnotes ] > [ 27 ] < ! [ endif ] > , עצב , עני ...
חלס קיץ ...
בא שני ...
פעם גשתי עד פנקוני : ניוטה כבר עם יוני !..

לרגליה נעל-זמשה , לראשה מגבעת גם , לא סתכלת בי כבר –  למש יחפוף כבר לא אדם .

לבריק , לבריק , זקף קרנים !
נתפרד השביל לשנים .

טו : הודוי בלנז'רון הירח מעל הריפובליקה לוקניה עלה במאוחר –  פגום , גיבן , אך מבריק שלא כרגיל .
קשה היה לעבור בין סבכי-השיחים העבותים –  אגסי-הבר וזיתי-הבר , השיטה והעוזרד .
פרחי השיטה כבר עמדו בנשירתם , בשלוות-התכלת הסהרורית רחף עתה רק רמז חיוור לשלטון בשמיה מלפני ימים מועטים .
הסביבה היתה ריקה מאדם , כאילו שכח כל היקום את קיומה של לוקניה , ואפילו ביום לא נזדמנה לכאן נפש חיה : ואמנם , עשבי-משי גבוהים מילאו גם את קרקעית-השקע , ובזמני היה השטח רמוס כדרך כבושה .
מסביב הצטופפו מכל עבר גבעות שעירות , לא נראו ולא נשמעו כאן לא הים , לא הקייטנות ואף לא העיר .
כשהלכנו לכאן , עוד הגיע לאזנינו מרחוק קול-נגינה מאיזו חגיגה , אך כעת , לאחר חצות , נתפזרה גם התזמורת .
–  אתה " ברוגז " ?
–  שאלה מרוסיה , ובקולה נשמעה אותה הנעימה –  של חדווה פנימית כבושה .
בדרך-חזרה פקדה מרוסיה לחתור לא לעבר קייטנתם , שנמצאה בנקודה הרבה יותר דרומית , אלא הנה ; קפצה אל החוף , משכה אותי בידי , וליתר ציוותה לשוט הלאה ככל שיעלה על רוחם .
" הוא יביא אותי הביתה עוד השבוע ; אם יראה מישהו מחר את אמא –  יגיד לה שלא תדאג , תינוק לא יהיה " .
הם צייתו לה והפליגו מתוך נפנופי-פרידה , בלי טינה בלב –  כך חינכה את כולם מכבר ; אך הרגשתי לא היתה נוחה כלל וכלל .
–  אל תרטן , –  ביקשה , כשהיא משלבת זרועה בזרועי ונלחצת אלי .
–  הרי בבית אין דואגים לי .
( זו היתה אמת ; אצלם לעתים קרובות נהגו להפליג עם חברים בסירה למשך לילה שלם –  לא מרוסיה בלבד , אלא גם הצעירים שבבני-הבית –  ומשפחתם לא ידעה דאגה ) .
–  כלום אני רוטן ?
–  בערך .
אתה ...
" שותק נגדי " .
ודוקא הערב –  אסור , הערב צריך ללטף אותי על ראשי בלי הרף .
–  יודעת אני , מהו הענין .
חושש אתה שמא יחשבו הללו בלבם : הנה , סוף-סוף , לקחה מרוסיה גם אותו ל"פסז'יר " –  לא ניצל !
נכון ?
הודיתי כי נכון ; אך מקרבת פניה , מנוגה הירח ומכל היופי והשקט מסביב , התנדפה הטינה מלבי כהרף-עין .
–  שב , –  פקדה מרוסיה , –  ואני אניח את ראשי הטרוף על ברכיך –  הרי אין זו חירות נוראה כל-כך , לא-כן ?
פרשתי את מעילי על העשב וישבתי בעצמי על גבשושית קטנה ; היא שכבה , שעה ארוכה הפכה את ראשה כה וכה על ברכי וכל הזמן צחקה בלי קול לאיזו מחשבה משלה ; סוף-סוף הסתדרה , הפליטה אנחת-הקלה , הושיטה זרועותיה ואחזה בשתי ידי : – " נוח ? "
–  מאוד ; ולך ?
–  הו , לי נוח נורא .
כמו שם , בתוך המים , כשהתרחצתי ; ואפילו יותר טוב .
ואתה כעסת עלי על שהתרחצתי מן הסירה ?
חילצתי יד אחת ועשיתי תנועה , כאילו משכתיה באזנה : –  זה הכל , כעת מחול לך .
–  היא צחקה חרש ודרשה : –  את ידך החזר לי , היא חלק מן הנוחות שלי .
–  אחר-כך נשתתקנו שנינו ועינינו רותקו אל הנוף .
מתוך הרגל-סופר להתאנות לכל דבר , רציתי לומר לעצמי דרך-לגלוג , כי הכל כאן אצלנו ככתוב בספר , –  ליל-קיץ , בקעה , הד בושם הפרחים הקמלים , אפילו עם ירח ובלי נפש חיה מהלך-פרסה מסביב –  אך הלגלוג לא עלה בידי ; לפתע הרגשתי , כי הצבעים העתיקים הללו , צבעי מכחולו של הבורא , יפים הם באמת , יפים מכל דבר בעולם ; לא אירוניה כאן בנפשי –  בנפשי תפילה .
ועוד דבר הבנתי אז , בפעם הראשונה בחיי : כי העלומים אינם ענין של חשבון-שנים גרידא , אלא איזו תמצית מיוחדת , הווה , חיה וקיימת –  כי יבוא זמן , והם לא יהיו עוד –  אך הלילה הזה הם בי ובמרוסיה , וכל הבקעה והרקיע ממעל עובדים אותנו ומשתחווים לנו .
מרוסיה הרימה את עיניה אלי ושאלה בלחש , בנעימה טבעית , כאילו היתה זו שאלה נבונה : –  מותר לבכות מעט ?
–  מותר .
היא כיסתה את עיניה בידי ; לחייה היו קרירות , ריסי-עיניה דגדגו דגדוג לטפני את כפי .
אם בכתה באמת , אינני יודע ; כתפיה זעו לפרקים , אך אין זו ראיה .
החרשנו שעה ארוכה ; פתעום הסיטה את ידי הצדה , שוב הרימה אלי את עיניה –  לחות היו באמת –  ושוב לחשה : –  חביבי ...
גער בי בכל הכוח .
שאלתי , אף אני בלחש : –  בשל מה ?
–  גחן אלי יפה-יפה , פן תשמענה חיפושיות בעשב .
–  בשל כל מה שאתה חושב עלי ; או כל מה שהיית חושב , לולא היית טיפש כל-כך וטוב-לב ו ... זר .
–  אינני זר !
–  אני מיטיבה לדעת ממך ; אך כעת לא בך מדובר , אלא בי .
גער , גער !
–  למה זה לך ?
–  ככה .
צריך .
ולא –  אתחיל להטיח ראשי בגזעי-העצים .
מה מתרחש בנפשה , לא תפסתי , אך ברי היה כי אין זה משחק ולא תכסיסים בעלמא : נפשה רעבה למשהו באמת –  צריך לעזור לה , ל"הדהד " אחריה : אך ההד בא מאליו , שלא מדעת –  צוד צדוני כשפי השעה והמקום וקסמי קירבתה היא .
שאלתי בצייתנות : –  שימי-נא בפי : בשל מה לגעור ?
היא עצמה את עיניה : –  בשל תעלולי בסירה ; ומשום שאני מגרה תמיד את כולם ומדגדגת אותם ומדליחה בכוונה את הכל מסביב .
ומשום שכולי כזאת ...
ממושמשת .
נכון , ממושמשת ?
שתקתי .
–  חזור על הדברים , –  ביקשה , בלחצה את ידי בכל כוחה : – " מדליחה " .
" ממושמשת " .
שתקתי .
ועוד : " ... זולה " .
חזור על דברי !
–  מרוסיה , –  עניתי בחריפות , –  פקחי את עיניך וראי , מי לפניך .
זה אני ולא אותו אציל מצ'רניגוב , אציל יחסני או יחסי או כיצד זה נקרא אצלם –  שאליושה שמו .
–  אין הוא " אציל יחסי " , –  לחשה לי , –  אל תעיז .
הוא צודק .
שתקתי ; הייתי מרוגז באמת .
–  וכי איננו צודק ?
וכי כל מה שאמרתי על עצמי –  לא אמת וצדק ?
–  אף אם " אמת וצדק " , –  אמרתי , –  אין זאת אומרת עדיין , כי הוא " צודק " .
כך יקרה לעתים קרובות : נוגע אתה באדם באקראי –  ופוגע דוקא בצומת-עצבים כאובה .
כנראה , דברי אלה קלעו בדיוק למה שהציק לנפשה .
עד היום , אם אאמץ את זכרוני , כמעט שומע אני את וידויה הארוך והלוהט , וידוי וסניגוריה כאחד ; אני זוכר אותו בעל-פה .
פניה עצומי-העינים לבשו , בדברה , הבעה רצינית-חמורה : לא אני , ואפילו לא " אליושה " עמד אז לפניה וקיטרג , אלא משהו אחר , דבר שעד אז לא פיללתי למצוא בה .
–  אלוהים יודע ועד : אינני מגרה את הבריות ואיני מדגדגת אותם במזיד .
אני חיה וצוחקת ו ... מתידדת –  כפי שיוצא הדבר מאליו .
אם יוצא כיעור –  משמע , מכוערת אני מתחילת ברייתי , בשרשי , אלוהים קיללני מלידה .
אך אינני עושה שום דבר לתכלית מחושבת .
– ...
ומימי לא חיבלתי שום נפש .
הנה הם כולם עוברים עכשיו לנגד עיני , כולם עד אחד , כל ...
הרשימה ; מי מהם הורע חלקו מזה , שהייתי עמו –  כזאת ?
חודש-ימים השתעשענו , חודש אחר-כך התגעגענו , ועכשיו נחזיק טובה זה לזו גם על השעה היפה וגם על הגמר .
אינני עמוקה , אינני סם-רעל לכל החיים ; אני –  כוסית יין מהול במים ; שתה אדם לגימה , התנער –  ושכח .
כלום אין גם בשביל כאלה מקום תחת השמש ?
– " ממושמשת " : טוב , נניח ...
עתים מהרהרת אני כך : לו הייתי זמרת גדולה , והיה בא אלי ידיד , סתם חבר רגיל , ומבקש : שירי לי משיריך , מרוסיה " , מהו הדין ?
המותר לי לשיר , או לא ?
המותר לי לתת במתנה לזר משהו מישותי ?
הכל יגידו : מותר .
אך כלום הכשרון אינו לטיפה ?
אפשר , שהוא עוד הרבה יותר קדוש וסודי מלטיפה .
בעיני , הלטיפה אינה אלא פרט של הידידות ; אולי רעה אני , אבל זוהי אמת .
ידעתי שהיא פיקחת , אך עד אז לא דיברה לפני מעולם מתוך הכרה מרוכזת כזו ; לא שיערתי , כי יש בה עבודת-מחשבה כזאת משלה .
שאלתי : –  אלה הם פלפולים , או כך את חושבת באמת ?
–  נשבעת אני .
פתאום פקחה את עיניה , הרפתה מידי , אימצה את אגרופיה הקטנים אל חזה ואמרה בקול : –  על עוד דבר אתוודה לפניך ; זאת לא אמרתי עדיין לאיש .
על לטיפה לא חבל לי , זה דבר של מה-בכך –  כמו מלה טובה או סוכריה .
אך אילו חוננתי בכשרון אמיתי , במשהו יחיד במינו , חד-פעמי , נשגב –  אזי הייתי קמצנית באמת : אז , אולי , לא רק למען אורח –  אפילו בקונצרט ממאנת הייתי לשיר , לגלות לבריות את סודי הכמוס האמיתי .
אז , אולי , הייתי מתחבאת בפינה אפלה מפני כל העולם כולו ; מחכה לחגי –  מיחלת לבואו של אלופי ואדוני , אשר מינה לי אלוהים , ככתוב ברומנים ; הוא לבדו היה זוכה לשמוע את זמרתי , ואת רגליו הייתי מנשקת בעד מלת-שבח אחת : הו , גם מרוסיה יודעת ערכו של קודש , אך יהא-נא זה קודש-קדשים באמת !
פעמים אחדות היא פשטה וקימצה מחדש את אצבעותיה , כאילו חטפה משהו לתחום-שלטונה המלא והמוחלט , ועיניה הסתכלו בי במבט-נצחון .
הרימותי בזהירות אחת מידיה , הגשתיה אל שפתי ונשקתי לה .
–  יצאתי זכאית ?
–  שאלה מרוסיה והשתטחה כמקודם : ושוב רוח-צהלה שטפה את כולה , ושוב הירח עם כל כוכבי-השמים וכל הירק סביב , ואני –  נהנינו מזיוה של מרוסיה לבדה .
–  החזר את ידיך , –  לחשה לי , –  ולא –  בודדת אני ...
–  ושוב צחקה חרש , כשהיא לוחצת את גבי-ידי על לחייה , שלהטו עכשיו ; לא ראיתי אלא את עיניה בלבד , ובהן –  איזה אושר שלא יתואר .
–  מרוסיה ?
–  מה ?
–  מותר לשאול עוד ?
–  הכל מותר .
–  אליושה זה –  הוא הוא , איפוא , האלוף , שבא לקחת את " שפחתו " ?
היא הניעה לאיטה את ראשה : –  ל ...
לא ...
הרי אינני עמוקה : " קפיץ במקום לב " .
–  אבל דומני שהקפיץ מכווץ במתח רב מאוד ...
–  כן ; אך גם כאן לא יספיק כוחי לזמן רב , מכירה אני את עצמי .
ולמען שנה אחת של ערבים יפים –  לבלבל כל-כך הרבה בלבולים : התנצרות , אנשים זרים מסביב למשך כל החיים , ילדים מולטים , שלי ולא שלי ...
לא לפי כוחי מעשי-גבורה שכאלה .
היא נמלכה רגע והוסיפה , כמדברת אל עצמה : –  להנשא לאיש צריכה בחורה בשקט , בלי סבך ובלי קרע בלב .
אמרתי בקול חרישי ונרגש : –  ישמרך אלוהים , מרוסיה , כפי שהנך .
לו גם יכולתי לשנותך , לא הייתי עושה זאת .
יתכן , שכל אדם אמיתי מתפלל לפי דרכו .
היה Jongleur de Notre Dame < ! [ if ! supportFootnotes ] > [ 28 ] < ! [ endif ] > .
אולי גם את כזאת : על-פי דרכך משפיעה את סביבך חמימות וחסד , –  כך את מתפללת על-פי דרכך , אחרת אינך יכולה ואינך צריכה .
הערב שמח אני כי מעולם לא נגעתי בך וגם לא אגע לעולם : ודוקא משום-כך נאמן משפטי שבעתיים ; אין בעולם בחורה טובה ממך , מרוסיה .
היא הסירה את ידי בתנועה חטופה וגילתה את פניה : הם שפעו רחשי-תודה לאין-קץ , על ריסי-עיניה קרנו-רעדו בנוגה חיוור הדמעות .
–  חביבי , חביבי ...
אם צדקת או לא –  אינני יודעת , אך אתה –  אתה חביב .
לפתע פרצה בצחוק לאיזו מחשבה שנצנצה בראשה –  והסבירה אותה כך : –  אמצאה טובה יש להם , לנוצרים : וידוי .
אבל ( מנסה אני להמשיך את השואותיך ) כשאדם מסיר מעליו את הכל –  הנה כמוני בסירה –  הרי גם זה יכול לפעמים להיות וידוי ?
–  כן , –  עניתי בבטחון .
עוד אתמול לא הייתי מבין , מדוע זה " וידוי " , אבל כעת היתה ברורה בעיני כל סברה שיצאה מפיה .
מישהו הרשיע אותה בדין , אמר לה כי כל זה איננו טהור ; והריהי מוסרת את דינה לשמים וללילה ולים ותובעת את זיכויה : האומנם טמאה אני ?
אולי נזכרתי אגב-כך בפרינה ; ודאי שחתי גם לה בדבר המשפט על פרינה ; על כל פנים הבינותי ועניתי בבטחון : –  כן .
–  עוד מהבוקר , –  לחשה לי ( בבוקר קיבלה את המכתב ההוא ) , –  מעצם הבוקר התלבטתי וחלמתי על וידוי ; לכן גם קפצתי המימה , לכן גם סחבתי אותך לכאן ...
–  ועדיין לא שבעתי .
סבר פניה התחיל להשתנות ; היא נתכנסה פנימה , משהו מאומץ , מרוכז מאוד צף ועלה בעיניה –  כאילו עומד להציף אותה מין מכאוב-שבאושר .
–  גחן אלי .
היא לחשה על אזני : –  לך מעודי לא נתתי עוד שום מתנה .
מותר ?
לא כמו לכולם –  אחרת ?
–  מותר .
–  עצום את עיניך .
מבעד לרקותי ההולמות שמעתי שוב אותו רשרוש כמו בסירה ; הרגשתי , כיצד היא זזה ומסתובבת סמוך לברכי ; משום-מה תקפה אותי הרגשה מתוקה של אי-רצון , שהרגע הזה יחלוף ושתקרא לי " פקח את עיניך " ; או , אולי , לא : רציתי –  אבל אחר-כך , לא כרגע .
והיא אמנם לא קראה ; כבר חדלה לזוז , הרשרוש נדם , אך קרוא לא קראה , אלא אמרה תחילה בלחש : –  יום-הדין למרוסיה .
חיי יהיו לי לזרא , אם תחשוד בי שאני " מגרה " : זה לא זה ...
כעת פקח עיניך .
שמעתי בקולה .
סבר-פניה הדהימני –  זעף , חרד , כמעט פני-מעונה .
כקודם , בסירה , נדמה לי שוב , כי כל עצבי ראשי וחזי רועדים כמיתרים הומים .
הייתי כבר לא ילד ; ברומא בבאבואינו , הכניסני בליל-ירח לאולפנו צייר מטורף אחד , כאשר צ'וצ'רה לולה , il pi ù  bel torso a piazza di Spagna < ! [ if ! supportFootnotes ] > [ 29 ] < ! [ endif ] > , ישבה לפניו כמתכונת בשביל קבצנית שכספירית לרגלי מלך אגדי ; אך גם לולה , הלבושה אף היא בזיו-ירח בלבד עד מתניה , לא יפתה ממרוסיה .
שוב הגשתי את ידה אל שפתי ; כך עשה גם אותו מלך בתמונה .
–  מוכרחה הייתי , –  לחשה מרוסיה , –  אינך כועס ?
אך לפי פני הכירה , כי " אינני כועס " , וכבר צחקה שוב .
ופתאום הוקל גם לי , כאילו בעצם כך צריך להיות ; הרגשתי , כי שוב יכול אני לשבת עמה ולשוחח ולהתלוצץ –  בפשטות ובחופש גמור ; רק ברקותי חשתי עדיין את ההולם , אך גם זה לא העיק עלי כלל .
–  החזר לי את ידיך ; את שתיהן !
–  הא לך , מרוסיה ; אבל –  עד כאן ?
–  למה ?
–  צחקה צחוק מאושר .
–  אינני נדחקת : אך למה " עד כאן " ?
–  כל אדם אוהב להתפלל על-פי דרכו , –  לא כפי שהתפללו אחרים לפניו .
–  טוב .
מבטיחה .
אך לדבר מותר הכל ?
–  דברי .
–  מוצאת אני חן בעיניך ?
–  את בעצמך יודעת .
–  ואינך מפחד , שארעיל אותך לכל ימי חייך ?
–  קצרו הידים , –  צחקתי אני .
היא עשתה כנגדי העויה קנטרנית : –  או מרק נוזל בעורקיך , ולא דם .
–  לא , לא , זה אני מקשקשת סתם , אל תכעס .
ואתה תשאר לי ידיד עד-עולם ?
כשאתכנס לפינה אפלה , תבוא לבקרני ?
–  האם כבר הוחלט על פינה אפלה ?
–  כאילו אינך יודע , למי אנשא –  ובמהרה .
–  כי במהרה , לא ידעתי ; ולמי תנשאי –  זאת ניחשתי הערב , בסירה .
–  תברכני ?
–  כל אשר תואיל מרוסיה לעשות –  בכל אברכנה .
פתאום נתעורר בי הרצון לשאול אותה עוד שאלה אחת , והיא הבינה : –  דבר .
הלילה אתה שלי , מחשבותיך –  מחשבותי .
–  שוב בענין אליושה ; משום שדברת על מרק .
כנראה אמת הדבר , כולנו כאלה בחוגנו זה : שמא הגזע הזקין מדי .
אך לא כן הנכרי .
מי מכיר אותם , את הפצ'נגים הללו : שמא אצלם לב במקום קפיץ ?
תשבריהו –  ואין לו תיקון ?
היא כיווצה את עיניה , התמתחה כולה , נשכה את שפתה בכל השיניים –  משהו ראשוני-קדמון , משל זאב או סנאי , חלף כצל על פניה .
–  לא איכפת , –  לחשה , –  יבוא מה שיבוא , –  אחוג את יומי ...
... עם עלות השחר הוצאתי מצריף על שפת-הים את ידידי הוותיק , הדייג אבטונום צ'ובצי'ק ; הוא כיבד אותנו בפת שחורה מאתמול , מלופתת בברינזה והובילנו בסירתו אל הקייטנה של מרוסיה .
והיא ישבה כל הדרך חרישית מאוד וחייכה לעצמה .

טז : סיניור ומדמואזל בסתיו של אותה שנה נזדמנתי לברן ; באתי לשם מאיטליה , בה בליתי חודש משעשע מאוד .
בספטמבר חיכו לביקורו של ניקולאי השני אצל המלך האיטלקי ; וכשהוכרז הדבר חגיגית בבית-הנבחרים ברומא .
צעק מישהו מן השמאל הקיצוני : –  הזהירו את פטרבורג , כי אנו נקדם אותו בשריקות !
–  המחצית המתונה של מונטיצ'יטוריו ענתה כולה בצחוק רועם על התהללות שכזו .
אחר-כך אמרו , כי דוקא אותה התפרצות של צהלה היא שמילאה את התפקיד המכריע : קריאת אותו ציר היתה אכספרומט משלו , הכל היו שוכחים אותה –  אך בתשובה לרעם-הצחוק החליט מחנה-המרי לעמוד על שלו .
בכל רחבי הארץ נערכו אסיפות ונתקבלו החלטות : לקדם בשריקות .
העתונות הרדיקלית מסרה , כי משרוקיות נמכרות בחנויות לאלפים , וכי הממשלה חשבה אפילו לגזור על מכירתה החפשית של סחורה זו , אלא שמיניסטר-המשפטים התנגד .
העתונות המתונה רמזה מצדה , כי בבתי-הסוהר של רומא הוכנו הרבה מאוד מקומות פנויים , וכי ערב הביקור ייערך " טיהור " כביר .
לא רק בבית-הקפה " אראניו " , אלא בכל בית-מרזח סערו ויכוחים בין השרקנים ובין מוחאי-הכפיים .
חודש משעשע מאוד .
פעם אחת , זכורני , הלכתי למונטיצ'יטוריו ליהנות מן האנדרולומוסיה הפרלמנטרית התורנית .
ההצגה הצליחה להפליא : הנשיא ניער את פעמונו בשתי ידיו , אך צלצולו לא נשמע כלל , מפני מאמצי מקהלת-הרעש מכל אגפי הבית .
ביציע , בין הקהל , התהלכו קציני-משמר , ועינם פקוחה עלינו הזרים , שלא נתערב , חלילה , בפעולה מחוקקת זו ; אך האמת ניתנה להאמר , כי לו התחיל שכני מימין לשיר במלוא-גרון " קארמאניולה " או " אל , את הצאר נצור " , לא היו הקצינים מנחשים פריצת-נימוס זו אלא לפי תנועת-השפתים בלבד .
דרך-אגב , נתברר , כי אותו שכן שלי מימין היה ידידי ורעי המובהק : כך , לפחות חשב הוא עצמו –  כמעט שחיבקני כשנתישבתי על-ידו , לחץ את שתי ידי ודיבר משהו בהתלהבות רבה ; אך מה דיבר , ואפילו באיזו שפה –  דבר זה נשאר סוד בינו לבין אוזן-של-מעלה הכל-שומעת .
ברם , לפי מראהו היה זה בלי ספק איטלקי , ופניו היו מוכרים לי במקצת .
פתאום , כשהגיע התוהו-ובוהו לשיאו , הוא דחף אותי והצביע על השמאל הקיצוני , ולפי תנועת שפתיו הבחנתי את השם : פרי .
הבטתי לשם : דמותו הלוליינית , הצנומה והגבוהה של הקרימינולוג המפורסם התנוססה אפילו לא על הספסל , אלא על ה"עמוד " שלפניו –  דומה היה כאילו החזיק בשתי ידיו בשכניו הקרובים , והללו דחפו איש את רעהו בהתרגשות יתירה כצועקים זה לזה : הנה , מיד יתרחש הדבר .
פרי היה בשעתו הפרופיסור שלי , את קולו האדיר הכרתי , אבל כאן לא היה לי אימון גם בו , –  כאן , לכאורה , אף צפירתה של אנית-אוקינוס היתה נבלעת ברעש .
ואולם טעות היתה בידי : הוא פתח את פיו –  ולא ממקומו אלא אי-שם מאמצע התקרה בקע צליל-מתכת , ברור , ללא כל התאמצות , כאילו קרוץ היה מחומר אחר או כאילו נשמע במימד הרביעי , –  צליל , אשר בפשטות אין ולא-כלום בינו לבין קולות-אנוש אחרים –  הם אינם מפריעים אותו כלל , הוא עובר דרכם ללא מעצור , כעבור קרן-אור באויר , או סכין בחמאה : –  ו-א-נח-נו-נש-רוק !
שכני עשה משום-מה תנועת-יד נואשת , נפרד ממני ברוב-חמימות , בלחצו את שתי ידי –  וברח .
סמוך לאותו זמן חלפה בעתונים ידיעה , כי הגיע לרומא סיניור מ .
מ . : שם-משפחה כפול , רוסי מובהק , וכבר אז יצאו לו מוניטין גם ברוסיה וגם באיטליה .
את מ .
מ .
זה הכרתי אישית גם אני , אף-על-פי שלא הייתי מתגאה בהיכרות זו .
עוד זמן רב לפני-כן , בהיותי סטודנט , הציגני לפניו סופר רוסי , שנזדמן לכאן , אדם תמים ובור כמוני , בענין הרכבה האישי של ה"אוכרנקה " הרוסית בחוץ-לארץ .
זכורני שהתפלאנו שנינו על המשרה הרשמית המוזרה של סיניור מ .
מ : על כרטיס-הביקור שלו היה רשום משהו מעין " מורשה ליד הכסא הקדוש " –  אף כי לא היה , כמובן , השגריר ליד הואתיקן ; ועסק הוא , כביכול , בהנהלת חצר עתיקה ב - via dei Polacchi < ! [ if ! supportFootnotes ] > [ 30 ] < ! [ endif ] > , ירושה ממלכות פולין , שלאמיתו של דבר , נוהלה כלל וכלל לא על-ידו .
אך כלום מעט נסים ונפלאות יש בעולם-הדיפלומטיה ?
והאדון הלז היה דוקא איש נוח ומסביר-פנים .
רק אחר-כך , ברוסיה , נודע לנו , מהו תפקידו האמיתי ...
אחרי מי יכול היה אז , " ליד הכסא הקדוש " , לעקוב ברומא , שבה היו הרוסים מעטים כל-כך , איני יודע עד היום ; אך כעת כשחיכו לביקורו של הצאר , ברור היה לשם מה הופיע שנית : לחקור במקום , אם ישרקו או לא .
את תפקידו מילא , כנראה , באמונה .
ברומא היו לו מכרים רבים ; היה גם " מודיע " מיוחד מילידי-המקום , שגם אותו פגשתי אצלו בבית המלון , ושמו –  דוטורה ורניצ'י .
שניהם יחד חקרו את המצב לאשורו והודיעו לשולחיהם ביושר-לב : שרוק ישרוקו .
וביום לא-עבות אחד הוכרז , כי הביקור לא יתקיים : החודש המשעשע נסתיים , ואני נסעתי בענין אישי לברן .
גם בה ביליתי סמסטר אחד בימי-עלומי , עוד בזמן שהאוניברסיטה והמשטרה נמצאו משום-מה בבנין אחד .
מצאתי שם הרבה ממכרי הוותיקים מבין המהגרים הפוליטיים .
אך כשם שנשתנה מקומה של ה"אלמה מטר " , שעברה מזמן לבנין חדש ונפרדה מן המשטרה , כך נשתנה גם הרכב הסטודנטים ב"מושבה " , ולא הכרתים .
הרושם הראשון היה : החלו להתיפות .
ה"דריפקות " ממין נקבה וממין זכר כאחד נהפכו למיעוט .
העלמות , שבזמני היו כולן אדוקות באפנת-הפשטות , התהדרו כעת בתסרוקת גבוהה ; אפילו להרצאות לבשו חולצה רקומה וחצאית ב"מקבצות " ; ולנשפים היו באות בשמלות שלמות ממש : כבר הורגש באופק –  אם כי אז לא ידעתי זאת –  הגלאי העתיד לבוא .
בתלבושת הגברים הרגשתי כי חסר משהו , אך לא מיד תפסתי , מה : חסרו צוארוני הקרטון הצהבהבים של הפירמה הלייפציגאית מיי את אדליך , שכולנו חשבנוה בימים ההם למחוקקת עולמית בהלכות-אפנה ; עכשיו היו כל הצוארונים ממוצא אריגי מובהק , אם גם קשה היה לערוב לתאריך כביסתם האחרונה .
–  באתי למסעדת-הסטודנטים לאחר ארוחת-הצהרים , כשהאולם היה ריק , ועל אדן החלון מצאתי חבילת ספרים , אשר הושארו , כנראה , עד ארוחת-הערב על ידי תלמידים שמיהרו להרצאות : הרכבה של ספרות זו העיד אף הוא על זמירות חדשות .
אמנם , היו שם גם סניובוס , גם ז'לזנוב , אך לא נעדרה גם חוברת מרופטת של " מבשר הצפון " מתקופת וולינסקי וגיפיוס ( בזמני מאסו לקחת דברי-מינות כאלה ביד ) ; היו גם " פרחי-הרע " במקור ; היו אפילו יצירות בעלות-תוכן ארוטי סתם   –  וגם זו עדיין הגדרה אדיבה מדי –  עם ציורים דוקומנטליים מאוד לכל אורך-הדף .
–  כן , –  אמרה לי בנעימה מלנכולית זקנת-ה"מושבה " , מנשביקית ידועה , –  כנראה משתנה משהו אצלכם ברוסיה .
באים לכאן אנשים שמילאו כרסם דקדנטיות , באסיפות מפטפטים על איזו בעיה מינית ...
אמנם , לפי שעה , אין הדבר מסוכן : לאחר כל הויכוחים , מתפזרים , לפי שעה , למנוחת-לילה אחד-אחד –  או כך , לפחות , נדמה לי ...
ואף-על-פי-כן הלם בקדחתנות גם הדופק הפוליטי .
אך גם כאן נתחדש משהו : בזמני חרפו כולם יחד את שלטון-הצאר , עכשיו גידפו בעיקר זה את זה .
אלה היו השנים הראשונות לאחר הפילוג ב"ס.ד . " < ! [ if ! supportFootnotes ] > [ 31 ] < ! [ endif ] > : כאן שמעתי לראשונה את השמות " בולשביק " ו"מנשביק " , שברוסיה עצמה לא היו עדיין ידועים ברבים מחוץ למחתרת .
" לנין שלך הוא רגזן מטומטם " , –  היה פוסק אחד , והשני עונה לעומתו : " אך לא גנדרן וריקא , כפלחנוב שלך " .
עד כמה שתפסתי את ההבדל , דרש הצד האחד לחולל את המהפכה ברוסיה בתאריך קבוע מראש ולפי תכנית ערוכה מראש , לכל דקדוקיה , ותבע שכל ועדי המפלגה " עד האיש האחרון " ימונו " מלמעלה " , כלומר –  מחוץ-לארץ ; והצד השני דגל בעיקרון של בחירות וב"פיתוח אורגני " של המהפכה .
לאחר התבוננות יותר מעמיקה , אפשר היה להבחין בתוך ססגוניות-זרמים זו הייררכיה קפדנית לפי דרגות האדיקות המהפכנית .
שום איש , כמובן , לא היה מודה בגלוי , כי הוא חושב את יריבו לכשר ואדוק ממנו , –  אך מיד התבלט לכל עין , מי הוא המתקיף ומי המצטדק והטוען : " סליחה , גם אני ... "
חסידי פליחנוב התנצלו לפני חסידיו של לנין , האס-ארים < ! [ if ! supportFootnotes ] > [ 32 ] < ! [ endif ] >  לפני המרכסיסטים , הבונד –  לפני כל אלה יחד , הציונים-הסוציאליסטים מכל הזרמים –  לפני הבונד ; ואילו הציונים סתם נחשבו כעומדים מחוץ לכתלי-המקדש ואפילו לא ניסו לבקש חנינה .
אנו , בשבתנו ברוסיה , סבורים היינו , כי אצלנו " אביב " .
כי אצלנו " ריתחה " : אך מכאן נראתה רוסיה ערב שנת 1905 כביצת מי-אפסיים , אפילו לא כמי-מנוחות עמוקים –  לעומת טחנת-מלים געשנית זו , שבה לא היה צורך בלשון-רמזים , שבה אפשר להגיד כל דבר במלים קיצוניות ולהדפיס בכל האותיות –  ואי-אפשר לעשות שום דבר ממשי .
במשך אותו חודש-סתיו בברן הבנתי לראשונה את המארה הארסית של הגולה הפוליטית , עמדתי לראשונה על אמיתות ההשוואות הנושנות : גלגל , המסתובב בכוח אדיר בחלל ריק –  ודוקא משום-כך בכוח אדיר , כי אינו מחובר לשום מכונה ואין לו מה להניע ; " ולשד-הלב נשרף ביסורים הללו –  כמ חלב האם , את תינוקה גזלו " .
אך לשד-הלב השרוף אינו נספג אלא מצטבר ונקרש ומרעיל את הדעת לצמיתות ; ואם ירצה הגורל , שישובו הגולים בסך למולדתם וייהפכו לשליטיה , סופם לשבש את כל הדברים ולסלף את כל המידות .
רבות נזכרתי בזה אחר-כך , בראותי באיסטנבול , כיצד " התורכים הצעירים " מאבדים בידים את תורכיה המשוחררת ; וגם יותר מאוחר , לרגל מאורעות ברוסיה , –  אך לא לכך נועד הפרק הזה ; הפרק מוקדש , בעצם , לליקה .
יום אחד חזרתי מלוגאנו ומצאתי בביתי מברק ומכתב , שניהם –  מאודיסה .
המברק הגיע עוד לפני שלושה ימים : " ליקה בברן מאטנהוף-שטראסה , מספר פלוני .
מצאנה , העברתי טלגרפית מאתים לבנק פלמוני על שמך .
אננה מילגרום " .
המכתב היה מאת סיריוז'ה ונשלח באותו יום : הוא כתב , כי ליקה ברחה מוולוגדה והגיעה עד שווייץ .
את הקטעים העיקריים זוכר אני כמעט מלה במלה : " תאר לעצמך , אפילו לא התחבאה בדרך : רק רחצה את פניה –  ולא רק הז'נדארמים , אלא גם אחיה הנערץ לא יכול היה להכירה ... " .
" ומי השיג לה כסף ?
ז'ה < ! [ if ! supportFootnotes ] > [ 33 ] < ! [ endif ] > !
אתה אוחז אותי לשמארובוז –  ואני גם השגתי את הכסף וגם שלחתיו לתעודתו ( על ידי חבר מכנופית מוטיה בנבק ) ; ולאבות לא אמרתי מנקודה ועד פסיק , שלא למרוט בינתים את עצביהם לחינם ... "
– " תשאל בודאי : והיכן ' פילח' סיריוז'ה ממון-קורח כזה ?
קרא והתביש : בשנה 52 שבוע –  והוא גם מספר הקלפים שבצרור , וגאון נשאר גאון , גם למרות הנחושתיים בהם כבלת את המעוף החפשי של המיתודיקה שלי ... "
" אם הראיון עם בת נעוות-המרדות כתרינה יסתיים בהטבעת מזכרת כחולה על לחיו של פטרוצ'יו , הריני מודיעך , על סמך נסיוני האישי , כי לפנסים-תחת-עינים –  סגולה בדוקה היא ארניקה . "
בהמשך מכתבו הודיע , כי אננה מיכאילובנה חלתה בשפעת , אך תצא לברן , כשתשוב לאיתנה ; בזמן אחר היתה מרוסיה נוסעת , אבל " עכשיו היא ירדה מן הפסים –  הקברניט השליך עוגן בנמלנו : בטירתנו כפור ומצב-מצור , אך על כך יסופר לך כאשר תשוב להסתופף בצל קימרוניה הגותיים " .
מיהרתי למאטנהוף ודפקתי על הדלת בעלית-הגג , שצוינה לי במברק ; משם נשמע " Entrez " < ! [ if ! supportFootnotes ] > [ 34 ] < ! [ endif ] >  בהברה כה מקורית וגרונית-מצוחצחת , עד שפקפקתי רגע –  שמא טעות נפלה כאן –  אך נזכרתי , כי לליקה ולאחיה הצעירים היתה מחנכת צרפתית שנים על שנים .
נכנסתי וכמעט פערתי פי מרוב-השתוממות .
סיריוז'ה תיאר את גילגולה החדש בגירסה פשטנית מדי : " רחצה את פניה " .
לפני עמד יצור מכוכב-לכת אחר , כולו נוי ועידון , החל בתסרוקת הגבוהה וכלה בנעלים הצרות על עקבים בגובה של טפח .
ועד-כדי-כך נחרתה דמות זו בזכרוני , שאילו ידעתי לצייר , הייתי אפילו כיום מוכן לשרטט על-פיה את אפנת התקופה ההיא : צוארון גבוה עד האזנים , חולצה הזרועה המון כפתורים זעירים מלפנים , מהודקת ליד הכתפים , אך מרווחת ואף משורבבת קמעה במתנים , –  וגם שרוולים הדוקים מלמעלה ורחבים ליד המנשטות .
כעת לא היה עוד צורך בטביעת-עין של אמן , כדי לגלות בליקה יפיפיה מסנוורת-עינים .
רק על היד , שהושיטה לי ומיד משכה חזרה , הבחנתי צפרניים מכורסמות ; בעצם , הפרט היחידי , שהכרתי באמת .
אכן , בצורה זו יכלה להופיע בעילום-שם לא רק בוולוגדה , אלא גם בחדר האורחים בבית הוריה –  ואיש לא היה מכירה .
בדרך לבנק שוחחה באדיבות , אך מעט מאוד , והביטה ישר נכחה ; את דבר בריחתה לא הזכירה , לשלום בני-ביתה לא שאלה , ואשר לי לעצמי –  שאלה רק שאלה אחת : מתי בדעתי לנסוע מכאן .
אף-על-פי-כן העירה , כי ברצונה להכנס לאוניברסיטה .
בבנק נתגלה קושי רציני .
הכסף נתקבל על שמי –  לליקה , כמובן , לא היו תעודות ; אך שכחתי לגמרי , שגם אני יצאתי מרוסיה –  לא אזכור עוד , מאיזו סיבה –  בדרכיה של קוליגה שטרוק ( זכורני שז'נדארם בתחנת-הגבול , בוולוצ'יסק , ניענע שעה ארוכה בראשו על שאני כה צעיר-למראה בשביל בן-שלושים ) .
באותן השנים המאושרות אפשר היה לנדוד על פני אירופה כולה בלי תעודות , ואולם בבנק נחוץ היה להראות משהו יותר ממשי מכרטיס-ביקור .
הייתי שרוי במבוכה גדולה .
אפשר היה , כמובן , לנסוע אל מישהו ממכרי , מבני המקום הוותיקים , ולהביאו הנה לקביעת זהותי ; אך השעה כבר היתה מאוחרת , סמוך לארבע , זאת אומרת , הייתי צריך לדחות את הכל למחר –  ואני הרגשתי בבירור , כי די לה לליקה בפגישה אחת אתי , די והותר , וכי בכלל היא עומדת כאן ובזה לי על אי-זריזותי .
ולפתע ניגש אלי , –  ביתר-דיוק : התקרב במרוצה –  אדון טרזני במגבעת קשה , אחז בשתי ידי וברוב-שמחה התחיל לדבר איטלקית .
שוב הכרתי את שכני מימין ממונטיצ'יטוריו ושוב נזכרתי , כי אי-שם פגשתיו גם מקודם .
הוא ניער את שתי ידי בכל כוחו ושאל לשלומי , אך הרגשתי , כי הוא מביט לא עלי אלא על ליקה –  וממש אוכל אותה בעיניו .
–  יסלח לי , הקשבתי שלא מרצוני : יש לו כאן איזה קושי ?
אם יש צורך להעיד על אדוני , כי הוא –  הוא , הריני לשרותו : אותי מכירים כאן .
או שמא נחוץ הדבר בשביל הסיניורינה ?
בבקשה .
ובהסירו את כובעו , מיד הציג את עצמו לפני ליקה ואמר ברוסית צחה למדי : –  אשמח מאוד להיות לכם לתועלת ; מחבב אני את בני-ארצכם , שמי –  ורניצ'י .
עוד לפני שהגיד את השם , כאשר אך החל לדבר רוסית , נזכרתי מי הוא : דוטורה ורניצ'י , איש סודו של מ .
מ .
ברומא , עוזרה האיטלקי של ה"אוכראנקה " .
כמעט שפרצתי בצחוק : אכן מצא הגורל , עם מי להפגיש את ליקה !
ואולם הפתעה רבה היתה צפויה לי הפעם מליקה .
ראשית , הושיטה לו יד לא רק ברוב-רוממות , אלא גם ברוב-אדיבות ; שנית , ענתה בצרפתית , בהברה מקורית כל-כך , שהיה בה כדי לשכנע אפילו פריסאי מלידה –  על כל פנים , היה בן-פריס סבור , כי היא ילידת ליון , למשל : –  אינני שומעת רוסית , אבל מבינה קצת איטלקית ; אני מודה לו מאוד , ההמחאה באמת בשבילי .
ברגע אחד הוא סידר את הכל .
ליקה שמה את הכסף בארנקה ואמרה " מרסי " –  לו ואגב-כך גם לי .
הוא הציע לשתות קפה , ואני , כמובן , מסרתי את זכות-ההחלטה לליקה , בהיותי בטוח בהחלט שתסרב , –  אבל היא הסכימה , אגב ניענוע-ראש פטריציאני ממש .
נשכתי את שפתי מתוך צחוק ורוגז , אך נגררתי אחריהם ; עלי להודות כי הם היו זוג נאה –  התיירים ברחוב הפנו ראש אחריהם ( בני-שווייץ עצמם אינם שמים לב לאורחים , מחוץ לעניני-עסק ) .
ורניצ'י עבר לצרפתית , שהיתה שגורה בפיו למדי ; ליקה ענתה בחביבות , והעיקר –  דיברה !!
פעם נדמה לי אפילו , שחייכה .
שתקתי ובקשתי להבין פשר-דבר .
אפשר , שאותו שאט-נפש רגזני , שבו היתה מקדמת את פני כולנו , לא חל על אדם מעולם אחר –  כשם שיכול אדם שונא-אנשים לחבב , למשל , סוסים או חתולים .
ואולי שלש בנות-הכומר מוולוגדה הן שריככו את לבה ?
או בפשטות menschliches , allzumenschliches < ! [ if ! supportFootnotes ] > [ 35 ] < ! [ endif ] > –  נשא חן בעיניה אותו בן-דרום אבירי ?
–  הוא היה קורקטי מאוד ; אף-על-פי שנודע לו , כי היא תשאר בברן , לא שאל לסיבת בואה , לא לכתבתה ואפילו לא לשמה ; לעומת-זה שאל לכתבתי ( אמרתי , שאני מתכונן , כביכול לנסוע מחר ) , נתן לי את כתבתו הוא והסביר שיעשה בשווייץ כשלושה חדשים " בענינים פרטיים " .
בצאתנו לרחוב , נפרד מאתנו .
לא ידעתי כיצד עלי להתנהג : האם לשמור על מידת-הנימוס , כלומר –  ללוותה הביתה ?
או לשמח את לבה ולהפרד ממנה מיד ?
ואולם היא עצמה הכריעה את פקפוקי : לא נעצרה ליד הדלת ולא שאלה אותי שאלה רבת-משמעות : " לאן פניו מועדות ? "
–  אלא פנתה ללכת , ואני אחריה ; וכמעט בו ברגע שאלה אותי , מבלי הביט בפני : –  מי הוא האדון הזה ?
הסברתי לה ביושר-לב , ואף התנצלתי לפניה על שנאלצה ללחוץ את ידו ; אך באמת לא היתה זו אשמתי .
לפתע הצטחקה ואמרה : –  איני מתנגדת כלל להיכרות מסוג זה .
היא עשויה להביא תועלת .
ליוויתי אותה עד ביתה ; בהפרדי ממנה , לא הזמינה אותי לבוא , גם לא מסרה פריסת-שלום לבני-משפחתה ; ואולם הודתה לי שוב , משכה את ידה מידי –  ופנתה אל ביתה במצעד של בת-מלך .

יז : מבקש-אלהים משווייץ יצאתי , אך עוד זמן רב שוטטתי בארצות-חוץ .
ולפני פרוץ המלחמה הרוסית-יפאנית נזדמנתי לפטרבורג .
מרקו למד כבר לא פרסית , אלא סאנסקריט , והתגורר באכסניה של סטודנטים .
אם שמר עדיין אמונים לצמחונות –  אינני זוכר ; אך נפשו כבר הלכה שבי אחרי תשוקה חדשה : הוא ביקר בישיבות החברה הפילוסופית-דתית .
עתה היה ממטיר עלי שפע שמות של ארכיהגמונים , הירומונאכים ועוד כמרים למיניהם , כאילו גם אני מחוייב לדעת מי הם .
בחדרו שבאכסניה היו מוטלות ערימות של ספרים אכסוטיים , והוא העסיק אותי בשיחות על " סטאברופיגיה " , " אבטוקפליה " ועל תפקידם של ההדיוטות בכנסיה ; הודיע לי , כי בכנסיה הארמנו-גריגוריאנית לא קתוליקוס אחד אלא שנים ומלבד זה שלושה פטריארכים , ועל-ידם – " ווארטאפדים " בדרגה ששית ועשירית ; ואילו המחיטאריסטים הארמניים בווינה ובוונציה –  ענין אחר לגמרי , הללו הם נזירים קתוליים ( הוא בז לקתולים ) .
בעקיפין התחיל להתעניין אפילו ביהדות , וסיפר לי מתוך התפעלות על " ברוך הקרח " .
התברר , כי באסיפות החברה הפילוסופית-דתית נתפרסם מאוד יהודי אחד , בעל-זקן , שנודע בכינוי " ברוך הקרח " ; בעולם החילוני היה מרכסיסט ונחשב ל"קוטל הבונד " , אך מימי נעוריו שמר , יחד עם אקצנט ליטאי עקשני , אוצר עצום של מימרות מן התלמוד ואפילו מן הקבלה , ובשדה תכסיסי-הפלפול היה " מכה " ( לפי דברי מרקו ) את כל האקדמאים הפרבוסלביים .
במה היה " מכה " אותם –  קצרה בינתי מלתפוס , מחמת בערותי הגמורה ; אבל מרקו ידע עכשיו את כל גוני-ההפרשים בתפיסת האלוהות בין היהדות והנצרות , השווה את האצלת השכינה אל רעיון השילוש –  ובכלל היה עמוק מנשוא .
לא הקשבתי ביותר לדבריו , אך לעומת-זה התבוננתי בריהוט החדר .
מוזר : האומנם המשרתת באכסניה זו בעלת נקיון מופתי כל-כך ?
מפוקפק הדבר : במסדרון , בשעה שתים אחרי הצהרים , נאלצתי לפלס נתיבי דרך כמה דורות של אשפה , שלא טעמה טעם מטאטא .
ולא הנקיון בלבד הפליאני , אלא גם הראי הקטן ענוד-הסרטים ושורת התמונות על הקיר –  כולן גלויות מצויירות , וכולן על טהרת הטעם הקרתני : הוא והיא והירח , סבא-חורף מבהיק ברסיסי-נציץ , עדת תינוקות ערומים בפוזה מעשית ופיסיולוגית ; בריחוק-מה מהן תלוי היה פורטרט של עלמה שמנמנת במגבעת גדולה , שיער טרופי שלם התנוסס על שוליה .
העמדתי פנים של שרלוק הולמס ושאלתי בלי כרכורים : –  שכנה ?
–  שכנה , –  ענה לי והתחיל מתעסק לפתע בספרים שעל השולחן .
–  קורסיסטית ; כלומר , מבין אתה –  אינה עדיין בקורסים , אני מכין אותה .
כאשר ליווני אל המדרגות , נפתחה הדלת הסמוכה לדלתו , והציצה אותה ריבה עצמה .
לא רק שמנמנת היתה , אלא גם מפורכסת כהלכה , ועיניה מוכחלות ; אף-על-פי-כן לבשה עדיין חלוק , ומאחריה נראתה מיטה בלתי-מוצעת ושלולית-מים על הרצפה מתחת לכיור מקושט .
–  אשוב מיד , ולנטינוצ'קה , –  אמר לה מרקו .
כעבור שבועיים ביקרתי בערב בבית מכרי , ושם נודע לי , כי למחרת בבוקר תופיע בעתונים הכרזת-המלחמה .
התרגשות המסובים היתה עצומה , וכפי שנראה בעיני עכשיו , מרחוק , גם מוזרה : ספק אם בזמן מן הזמנים היה מצוי הלך-נפש כזה בחברה משכילה של ארץ אחרת .
המשפחה היתה רוסית מובהקת , מחסידי הכיוון המהוגן של ה"זמסטבו " , וכן גם רוב האורחים ; ואולם מלחמה זו הסעירה אותם לא כמאורע אישי הנוגע אל עצמם ואל בשרם , אלא כמשהו המתרחש בקרבת מקום , קרוב מאוד , לנגד עיניהם , אך לא במחיצתם ממש ; כאילו חלה השכן בחדר הסמוך , או כאילו זיעזעה והסעירה אותם , הסעירה עד מעמקי הנפש , דרמה על הבמה : הם יושבים באולם , מהלך שתי פסיעות מן הבמה –  אבל מעבר מזה .
המוזר ביותר היה , כי שום אדם לא ידע שום דבר .
את יפאן זכרו מתוך ספרי-הלימוד המיושנים : רגילים היו לראותה כארץ קטנה מעין הולנד , השתוממו , מניין לננסת כזו החוצפה להלחם ברוסיה ולטשו עינים גדולות , כאשר שמעו לפתע כי מספר אוכלוסיה עולה על חמישים מיליון נפש .
לא נתנו דעתם גם על כך , כי במזרח הרחוק רוסיה איננה כלל אותו הענק האדיר , –  כי לשם מוביל לאורך אלפי מילין רק החוט הדקיק היחיד של מסילת-ברזל עלובה , יחידת-מסלול , שבה יסתננו לאט-לאט פלוגה אחר פלוגה , ועוד ביתר צמצום –  הצידה והתחמושת .
עוד פחות מזה ידעו , כמובן , היכן היא מאנג'וריה ולמי יש בה צורך ; אם ידעו משהו בכלל , הרי ידעו רק שמועות מפה לאוזן על איזה אבאז , על איזה ביזובראזוב , שספק בלבלו , ספק גנבו –  אך מה וכיצד , לא ידוע .
ועל אף הבדל-הממדים העצום הזה בין דג-הרקק לבין הלויתן , שבאותו בוקר לא היה מוטל עדיין בספק –  משום-מה התנבאו הכל בביטחה נמרצת : אותנו יכו ; ושום אדם בכל הבית לא התעצב בשל-כך אל לבו .
שם , על הבמה , שם יכו ; כאן אצלנו , באולם הצופים , הדאגה העיקרית היא אחרת לגמרי : ככל שתיכשל ההצגה , ומביימיה יפשטו את הרגל –  כן ייטב לנו ...
אז , כמובן , לא הפתיעני הדבר כל-עיקר , אף לא פיללתי לתגובה אחרת ; רק עכשיו , בהשקיפי אחורנית , מרגיש אני , כמה מוזר היה הדבר , כמה שכבות-התנכרות היו צריכות להצטבר מדור-דור , כדי לסלף במידה כזאת את התגובה המקורית , הראשונית , האינסטינקטיבית של הגוף הלאומי על הקוץ שננעץ בבשרו .
יום לפני-כן נדברתי עם מרקו להפגש עמו מחרתיים במגדניה של פיליפוב .
הוא איחר , כמובן , כדי שעה שלימה , אבל ידעתי מראש .
לא הצטערתי על כך כלל וכלל : אצל פיליפוב מצאתי מכר מחשובי הסופרים של עיר-הבירה .
בשמו לא אפרש , אך עודנו זכור לכל .
הוא לא היה , לדעתי ( אם כי דעת-הכלל אחרת היא עד היום ) , איש הכשרון האמיתי , אך לעומת-זה היו בו ניצוצות של גאוניות מובהקת : הצירוף הבלתי-מוצלח והאומלל ביותר .
בשם כשרון מכנים מדרגה גבוהה של יכולת לעשות דבר-מה כהלכה : הוא , לדעתי , לא ידע לעשות שום דבר כהלכה , וכל ספריו הגדולים על הרומניסטים הרוסיים ועל הציירים האיטלקיים , שעל אף עמקנותם הדרוכה אינם מובילים לשום תכלית –  סופם לנשיה .
ואולם בשורה בודדת משלו ידע האיש להפתיע ואפילו לזעזע –  לפתע להסיר את הלוט מעל המופלא מתפיסתנו ולגלות לרגע קט בבואת-בראשית בטיפה של דלף-חוצות .
פעם שמעתי מפיו ( אם כי דובר במחבר אחר ) אימרה קולעת להגדרת תכונה זו : " צוהח אל הנצח " : הוא היה מיוצאי ה"חדר " וביטא ריש כמו חית .
לשוחח אתו , בצלוח עליו הרוח , היה תענוג גדול : ממש כמו להשתכשך בים בלילה , במים זרחניים , –  חשבתי לא פעם בלבי , בהזכרי בקיץ אשתקד .
אותו יום לא זו בלבד שצלחה עליו הרוח , אלא פרפר כולו מרוב התרגשות .
בהתישבי על ידו , ציפיתי לשמוע מפיו סברות שונות בתכלית מאלו ששמעתי אמש .
כל ימיו חיטט האיש ונבר ברוב-תאוה בנפתוליה הדקיקים ביותר של הנפש והמחשבה הרוסית ; ידע להקדיש עמוד שלם לפלפול על משמעות שערותיו השחורות של גבור פלוני ב"השדים " ( " חייץ אטום בין התודעה ובין האין-סוף ... " ) ; קרא פעם הרצאה באודיסה ( באודיסה דוקא ! )
על איזה איקונין – " פאנאגיה " , כמדומני –  ובכלל על ההפרש בין האיקונוגרפיה הביזנטית לבין הרוסית ( ואת ההכנסות הקדיש לקרבנות הפוגרום הקישינובי ) ; באותו מעמד גם התוודענו זה לזה .
חשבתי בתום-לבי , כי אדם שכזה , ביחוד מתוך עקביות יהודית , האופיינית לנפשות לוהטות אלו , יעמוד בכל מאודו לצד רוסיה , ללא כל היסוסים ועל אף הכל .
–  תבוסה , –  התנבא באזני תחת כל אלה , –  תבוסה חרוצה מראש .
ולאו דוקא משום שהמשטר גרוע : העם עצמו לא-יוצלח .
–  אתה אומר זאת ?
אתה אשר ...?
–  הו , אל תערבב שתי התגלמויות שונות של הדיוקן הלאומי .
הרוסים בפסגות משיאים משואות עולמיות , אך בגיא מבליחות אליתות עלובות .
ובזה סוד גדולתם : כהות נחשלת של מיליונים –  למען תתרכז גאוניות-הגזע בזיו כפול ומכופל ביחידי-הסגולה .
היפוכו של דבר אצלנו , היהודים : אצלנו נזרה הכשרון לאבק , הכל מחוננים , וגאון אין .
אפילו שפינוזה לא היה אלא צורף-המחשבה , ומרכס היה להטוטן בלבד .
–  אם כן , למה לא יופיע אצלם מצביא גאוני ?
–  המלחמה המודרנית משולה לתעשיה המודרנית : שום קולבר או סובורוב לא יועילו כאן ; כאן דרושה יזמתו של כל סגן-קצין ; ויותר משנחוץ סתם מוח בקדקוד , נחוץ לפיד של תשוקת-נצחון-מדעת בכל נפש אלמונית .
–  כלום לפיד זה איננו –  ולו גם שלא-מדעת ?
–  לא .
עם זה הוא עם נושא-אלוהים .
מלה נדושה .
אך אמת בה .
ועבודת-הקודש העילאית , כמו בישראל בימי-קדם , נערכת רק שלוש פעמים בשנה , לא יותר .
ואילו אל היפאנים –  אליל ארצי הוא : המדינה ; זהו אליל נוח לשימוש , מצוי בילקוטו של כל חייל , מוכן לשרות-תמיד .
–  מילא , –  נסיתי לנחמו , –  לעומת-זאת , רבים הם המייחלים , כי המפלה תעניק לנו את הקונסטיטוציה .
–  איזה גועל-נפש !
לא ארצה בכל הפרלמנטים שבעולם בעד בטן רטושה של איכר ירוסלאבי אחד .
בושה אפילו לחשוב על כך : לנכות שטרי-דם .
–  רבונו של עולם , אם כבר נגזר על האיכר הירוסלאבי להתייסר , לפחות , אל יהא זה לריק ...
–  יסורים הם תמיד " לא לריק " ; כל היסורים –  בכל זמן ובכל מקום –  חבלי-לידה הם , אלא שהלידה עצמה סמויה מן העין : כאן נולדים שלבים חדשים של חדירת-הסתכלות , מערכות חדשות של טרגדיות על-ארציות , ולא כך וכך אמות חדשות של " עולם-הזה " .
כאן התקשיתי לרדת לסוף המטפיסיקה שלו , ואת המשך דבריו לא אזכור ; אך במהרה בא מרקו , וכאן מצאתי , סוף-סוף , את הפטריוט המושלם הראשון בכל פטרבורג .
הוא אפילו לא התנצל על איחורו ; וישב לו בצוארון מורם , משום שהשוער במשרד-הגיוס רמז לו , כי מתחת למעילו מבצבצת הגופיה , ואת החולצה שכח ללבוש –  כנראה , ברח מן הבית עוד לפני יקיצתה של ולנטינוצ'קה המאחרת לקום .
–  סלח-נא , מה לך ולמשרד הגיוס ?
התברר שהוא גמר אומר לצאת למלחמה בתורת מתנדב : מבעוד בוקר רץ לברר את הפרטים הנחוצים , אבל בשום אופן לא יכול למצוא את החדר הדרוש , ותוך כדי נדודים על פני משרדים בלתי-מתאימים שבע חרפות וזלזולים ; אך ניכר היה , שהוא מקבל את יסוריו באהבה .
בנוגע לעצם החיילות –  אחת החליט ולא ישנה : היום יכתוב הביתה ; מחר ילך למשרד-הגיוס יחד עם קורסיסטית מכרה אחת , כלומר –  עדיין אין היא קורסיסטית , אבל וכו' –  היא אדם זריז ותמצא מיד את המשרד המתאים , אשר בו ישביעוהו , יזיינוהו ויושיבוהו בקרון-הרכבת .
כלומר , עוד יהיו אימונים , כמובן ; אבל ספק אם יימשכו זמן רב –  הוא , מבינים אתם , כבר " למד לירות " עוד אז , בהגנה העצמית , בדירתו של הנריך .
איש-שיחתי הכירו מרחוק , כי היה נפגש עמו בשיחות הדתיות-פילוסופיות .
בצורה עדינה הוא הטיל ספק בדבר , אם המולדת זקוקה למתנדבים בשעה זו ; מרקו , בתשובתו , ניגש אל הנושא מבחינה יותר רחבה –  בקשר עם אודין ועם זאוס , עם אבגוסטינוס הקדוש ועם בודהא ועם שינטואיזם ועם יעוד-התיווך של רוסיה מטעם ההשגחה העליונה .
בינם נתקשרה שיחה , המופלאה מעניות דעתי ; ואני החרשתי והרהרתי באננה מיכאילובנה .
אמנם סיריוז'ה כתב לי , כי " הקברניט של מרוסיה " הפליג לפי שעה ללא פורענות , אך " במסדרונות המהדהדים של הטירה המשפחתית משוטט לילה-לילה צלו של אבי בית מילגרום וזועק עם חצות בקול צווחני : גוואלד ! "
יגעים שם העניינים בנוגע למרוסיה ; וליקה –  ליקה ; וסיריוז'ה –  סיריוז'ה , ולא אחת נתערפלו עיניה הפיקחות , הסבלניות של האם , בהזכירה את שמו בשיחותיה עמי .
יגעים הענינים בביתם העליז והצוהל לפנים ; ועכשיו בא חושם זה ורוצה להוסיף שמחה על שמחתם .
רעיון עלה במוחי ; השארתי אותם על הגלוסקאות וחקרי-אלוהות ונסעתי אל האכסניה של מרקו .
ולנטינוצ'קה נבוכה , אך קיבלה אותי בסבר פנים יפות : מרקו היללני .
הפעם היה גם חדרה מסודר ; אותו ההידור הקרתני כאשר בחדרו של מרקו , אך בלי ספרים , כמובן ; לעומת-זאת , עם קומקומים וספלים –  ועם כנרית בכלוב .
שרק חדש חיפה את פניה בשכבה עבה ; בין קווצותיה הצהבהבות בצבץ סרט קטיפה , על כתפה –  סרט אחר .
הפצירה בי שאשתה שוב תה עם מרקחת , על אף הכיבוד אצל פיליפוב ; ונתברר , כי היא בת אודיסה –  לפי הברתה , מפרסיפ .
" אינני אוהבת לצאת " , –  הסבירה לי , במזגה את התה , – " הבריות כאן מנוולים כאלה , כולם נטפלים אלי ; כמובן , עכשיו , אם רק יעיז מי משהו , מיד אקפיץ אותו שלוש אמות אחורנית " .
המלה " עכשיו " חזרה ונשנתה בפיה בכל משפט בעל תוכן אבטוביוגרפי : ברור היה , כי קודם ועכשיו – " אלה הם שני הבדלים גדולים " , כפי שאומרים באודיסה ( ואמנם כך היא גם התבטאה ( .
–  מרקו מכין אותך לקורסים ?
–  שאלתי בנעימת השתתפות .
–  לקורסים של פרבל או של בסטוז'ב , או מה ?
היא הסתכלה בי במלוכסן , כחוששת שמא משטה אני בה ; נואלתי באמת , לא היה צורך לשאול .
–  מארק איגנטייביץ' לב-זהב לו , –  אמרה , וקולה רעד לפתע .
יאסוף אנקור בחוץ , וגם ממנו ירצה לעשות איני יודעת מה : טווס .
לא אצלח לשום קורסים ; רוצה אני רק ללמוד תפירה , אלא שעדיין לא התרגלתי להשכים בבוקר .
גם לתיאטרון האמנותי היה מוביל אותי , כשבאו המוסקבאים –  בקושי פעלתי אצלו שיפטרני .
כנותה מצאה חן בעיני , ובלי כרכורים והקדמות עברתי לגופו של הענין : ביקשתי , שלא תתן למרקו להתגייס –  בה התקוה האחרונה .
ולנטינוצ'קה ממש יצאה מכליה מרוב-כעס : צלילים גבוהים נשמעו בקולה –  זכר להווי השייך לתקופה של " קודם " .
–  הוא שיהיה לחייל ?
ואני שאוביל אותו למשרד-הגיוס ?
את עיניו אנקר ...
הוא !
אם יש ביצה ברחוב קולונטאי , והוא הולך-לו ברחוב קאנאטנאיה , בחיי , שיפול לאותה ביצה .
איך אומרים אצלכם , במחילה : " שלימזל " ; או בתיאטרון , אצל המוסקבאים שמעתי : עשרים ושתים צרות .
הרי הכדור היפאני יפגע בו עוד בשעה שיימצא כאן , באימונים !
את עיניו ...
הענין היה מסודר : מרקו ניצל .
השתוממתי על דרכיה הנפתלות של ההשגחה העליונה –  לא תוכל לנחש , מה לרעתו של האדם וממה תצמח לו ברכה .
בקשתי שתבטיח לי , כי מרקו לא ידע דבר על השיחה הזאת .
–  אל תדאג , –  ענתה בנעימה תוקפנית , –  אגדף אותו כך , שגם אותך אז אשכח .
לא יספתי לראות את פני מרקו כל אותו חודש ; במהרה נסעתי לדרום ושם גיליתי , כי בביתו לא שמעו אפילו על תכניותו זו : חיש-מהר סידרה את העסק ולנטינוצ'קה , אפילו לכתוב לא הספיק .
שוב נפגשתי עמו בפטרבורג , בקיץ של אותה שנה .
כתבתי לו את כתבתי ; למחרת התפרץ אלי כולו מבולבל מרוב אושר , אחז בשרוולי בשתי ידיו , גררני מן הפרוזדור אל החדר ואמר בנשימה מקוטעת : –  היודע אתה , מה קרה זה עכשיו , לפני חצי שעה ?
פלוה נהרג בפצצה !
ובזרקו את מגבעתו אל התקרה , פרץ בקולי-קולות : –  בנזאי !
" הידד " זה בלשון הסמוראים והגישות , מלת-קריאה המחובבת ביותר בפי כל רוסיה הקוראת והמוחה בימים ההם , שקול היה כנגד וידוי שלם .
על אף שמחתי הכנה לשמע בשורתו המזעזעת , לא יכולתי שלא להשתומם על שיעור-התנופה הכביר של מטוטלתו הנפשית .
החלטנו לצאת , לשוטט מעט , להקשיב , מה בפי הרחוב .
אך לא במהרה עלה הדבר בידנו : התברר כי כובעו עף לא אל התקרה , אלא על ראש הארון שגבהו שלוש אמות .
אף מעל כסא אי-אפשר היה להגיע אליו , נאלצנו להזיז את השולחן ; אך סוף-סוף יצאנו .
הרחוב היה שרוי כולו באותו מצב-רוח , שתקף את מרקו ואותי , ההולכים שנים-שנים הצטחקו זה לזה וניענעו בראשם מתוך קורת-רוח ; מכרים , שנפגשו ברחוב , לחצו יד זה לזה , ודברם הראשון היה : " יופי ! "
–  אך להקשיב כהוגן לשיחתם של הבריות לא הצלחתי : מרקו הפריע .
כל הדרך סיפר על עצמו .
כעת גמר אומר להיות לבראהמין .
מלבד זה לומד הוא עכשיו מפי יוג אמיתי את חכמת-הנשימה .
זהו , מבין אתה , הענין החשוב ביותר בעולם –  להכניס חמצן לכל הפינות הנדחות של מערכת-הנשימה : על-ידי כך מנקים לא את הדם בלבד , אלא גם את החומר האפור של המוח ; ואף את עצם-המחשבה .
בכל בוקר –  תרגילים לעשר דקות ; מוטב לעשותם עם מישהו יחד , אך העיקר –  בבוקר השכם , ואם מישהו מאחר לקום –  אזי , כמובן , לא טוב ...

יח : יום " פוטיומקין " מקץ שנה לאותו מאורע זוכר אני יום אחד , יום גדול ונורא , וזוכרת אותו כל אודיסה וכל רוסיה כולה .
את הסתיו , החורף והקיץ ביליתי בקרונות-רכבת , אך לפרקים הייתי שב הביתה וגם מבקר אצל אננה מיכאילובנה .
אלוהים חנן לה נופש .
ליקה למדה ( בפריס , לאחר שעברה לשם מברן ) , כתבה מכתבים מועטים ויבשים , אך לפחות היתה , תודה לאל , שם ולא כאן .
סיריוז'ה עמד בסיום הקורס השלישי וחי חיים מגוונים מאוד , אך , לפחות , מחוץ לשדה-ראייתו של חברי שטרוק .
מרקו חי זה שנה תמימה בלי תכניות מסוכנות חדשות –  הוא נמצא בידים נאמנות ; ואולם לא לגמרי בלי תכניות .
הוא בא הביתה לימי הפגרה של פסח , ואז אירעה לו תקלה מצערת בשל בית-החרושת לטבק מיסאקסודי .
נודע לו , שאם שולחים לפירמה זו כך-וכך אלפי קופסאות-קרטון ריקות של סיגריותיה , הריהי מוכנה לשלם ללקוח השקדן ( או , נגיד , לגברתו ) , כדי מחייתו-חודש ביאלטה .
עוד בסתיו התכחש איפוא מרקו לתורת-הנשימה ונעשה למעשן נלהב , אם-כי לא ידע גם עכשיו לשאוף את העשן אל קרבו ; באודיסה הטיל מס-קופסאות על כל מכריו , וביחוד נטפל אל האחים-התבואנים , אברם מויסייביץ' ובוריס מבריקייביץ' , שהיו מדליקים כל סיגריה בזנב חברתה .
ואולם לאחר שארז מרקו בעצם ידיו את החבילה הענקית והביאה בכבודו ובעצמו אל הדואר ושלחה למשרדו של מיסאקסודי , ענו לו משם בהתמרמרות , כי לא דובים ולא יער –  היכן קרא את השטות הזאת ?
אז הודה לפני , כי שמע על כך בפטרבורג , מפי מלצר במסעדה היוונית ; הוא היה נבוך ומדוכא מאוד , ובמהרה נסע צפונה להצטדק .
מסביב למרוסיה קם דור חדש של " פסז'ירים " , עליז גם הוא , אלא שעכשיו היו אלה עוזרי-פרקליטים ופרחי-רפואה ; אך נדמה לי משום-מה , כי עכשיו היא מחזיקה אותם בקרון המשותף , ואילו בתא האינטימי שלה , כביכול , אינה נותנת להם דריסת-רגל אלא לעתים רחוקות .
על רוניצקי אמרה לי דרך-אגב , כי אמו ואחותו עברו לגור באחוזתם בפלך צ'רניגוב , וכי את חופשותיו הנדירות הוא מבלה כעת אצלן ; אך יותר מזה לא דיברה עליו עמי וגם לא סיפרה את תוכן המכתבים , שהיו מגיעים אליה לעתים רחוקות , ועליהם בולים מוזרים ממדינות-הים .
–  ברוך השם , הודתה פעם לפני אננה מיכאילובנה , –  ואילו בקיץ שעבר , כאשר הם גרו כאן , הלבינו שערותי : הבט !
נמנעתי , כמובן , מלחקור ולדרוש , אך מתוך רמיזותיה המקוטעות הבינותי כי היה חודש שלם , כאשר יום יום חששה ל"רעידת-אדמה " .
מרוסיה היתה מפליגה בסירה עמו לבדו וחוזרת לפני עלות השחר .
פעם אחת התחוללה סערה בים , אננה מיכאילובנה לא עלתה על משכבה כל הלילה ;    מרוסיה שבה לקייטנה לפנות בוקר בכרכרה ואמרה , כי עוד בערב , עם עצם ראשית הסערה , עלו אל החוף .
האם שאלה בחרדה : אבל ...
היכן הייתם כל הזמן ?
–  ומרוסיה ענתה , כי הם ישבו ופטפטו בבקעה אחת בלנז'רון : סמוך לקייטנה של פרוקודין , שבה התגוררה משפחתו באותם הימים .
–   מודה אני ומתוודה כי נפגעתי קצת בלבי , אך סוף-סוף , הרי כבר לא שלי היתה כעת הריפובליקה לוקניה .
יצא מאודיסה גם סמוילו קוזודוי : קנה לו עסק " פרמקולוגי " משלו באובידיופול , על חוף לימאן-הדניסטר .
טוריק , כמאז ומתמיד , היה ללא-דופי .
אותו קיץ עלה לכיתה ח' ולמד ברוב-שקידה לשם קבלת מדליה ; בדרך-כלל הירבה בקריאה ובלימוד .
פעם אחת , לרוב השתוממותי , ראיתי על שולחנו תנ"ך במקורו וספר-לימוד לשפת-עבר , זרוע ציוני-עפרון רבים : אף פעם לא היה זכר לרוח זו לא במשפחתם ולא בסביבה שלהם , ואפילו אני לא נסיתי בביתם לנגוע בנושאים כאלה .
–  הדבר טבעי בהחלט .
–  הסביר לי בתשובה לעיני הלטושות , –  הרי יהודי אני , ובכן מן הדין שאדע גם זאת ; אם כי השפה משעממת במקצת .
–  אולי ציוני הנהו ?
–  מה אגיד לו ?
ציוני בדיוק באותה המידה כתומך ב"הום-רול " < ! [ if ! supportFootnotes ] > [ 36 ] < ! [ endif ] > ; אם לרדמונד נחוצה עצמאות , ולכם –  פלשתינה , הריני מצביע " בעד " ; אך בעצמי לא אסע לשם , לי אין בזה צורך .
קשרי הידידות האמיצים בינו לבין אברם מויסייביץ' לא רפו .
הזקן השכול ( סיומה בנו מת במחלת השנית בעודו בכיתה ה' ) אהב את טוריק אהבת-נפש , שכח למענו את רחשי-הבוז שלו ל"השכלה " , האמין בו , שאל בעצתו בעניני-עסקים .
הוא אמר לי : –  כאן גדל ראש וראשון לפרקליטי אודיסה כולה .
לעולם לא ישפוט בדרך-ניחוש , מתוך " חכמולוגיה " ; זה לך לא עתונאי , במחילה מכבודך , –  קודם-כל רוצה הוא ללמוד את הדבר על בוריו .
אדם יסודי , סולידי .
בערבים בחדר-האורחים הקטן , הנבדל מעולם הנוער , שיחקו כמקודם שני האחים עם איגנץ אלברטוביץ ועם תבואנים אחרים ב"אוקו " < ! [ if ! supportFootnotes ] > [ 37 ] < ! [ endif ] >  ובששים ושש " , או שהיו משיחים ביבול או מתווכחים בשאלה , מי היה הטנור המשובח ביותר בתיאטרון העירוני לפני ארבעים שנה ; בוריס מבריקייביץ' היה דופק על השולחן , בעמדו על דעתו : –  אראמבורו שני כזה לא קם ולא יקום .
–  בירש , אתה פרה , –  היה משיב אברם מויסייביץ' –  שכחת לגמרי את ג'יאניני ב"הוגינוטים " .
ושניהם , בעיינם בקלפים ובהניעם גבותיהם , היו מתחילים לפזם " לקארל יש אויבים " , ואיגנץ אלברטוביץ' היה מצטט משהו נאה-ויאה מדברי המשורר הגרמני צשוקה , שקדם , כפי שאומרים , במאה שנה אפילו לטנור אראמבורו .
לעתים קרובות ביקרו בבית ניורה וניוטה –  כמקודם , תאומות מכף-רגל ועד ראש , ושתיהן כאחת היו צוחקות חרש , כאילו מדגדוג סמוי מעין , לכל מלה שיצאה מפי סיריוז'ה .
מישהו סח לי , כי בביתן הושבת השלום בינן לבין אבי המשפחה , אך אותו לא היו מביאות עמן בין-כך ובין-כך .
*       * *  קשה לתאר יום גדול בפרק אחד : כמו בשביל אותו לילה גדול , שוב יהיה צורך בשני פרקים , וכאן לא תהיה אלא התחלה .
הדבר קרה בקיץ .
אננה מיכאילובנה ובעלה נסעו לקרלסבד או למקום אחר ; הילדים ישבו עדיין בדירה העירונית .
בצהרים , כשיצאתי לדרכי אל המערכת , הפליט החצרן שלי –  אותו חומא –  מאחורי גבי : –  אין מה לשוטט בחוצות ביום שכזה .
לא שאלתיו , מה יום מיומיים ; אך ברחובות באמת מורגש היה דבר-מה בלתי-רגיל ; ובמערכת סיפרו לי , כי בנמל עוגנת אנית-שריון שהתמרדה , מנהלת משא-ומתן עם השלטונות ומאיימת להמטיר אש-תותחים על העיר .
הקוליגה שטרוק כבר ביקר בנמל וראה את הכל : בסירה באו מן האניה אל החוף מלחים , הקימו אוהל והשכיבו בתוכו את גופת חברם המת ; על כל הרציפים מתקהלים מלחי אניות-סוחר , ספני-סירות , פועלי-חרושת , סבלים , סוורים ויחפנים סתם , ומשטרה בל תיראה ובל תימצא .
מן האנדרטה של הדוכס זורם בלי-הרף במדרגות , מלמעלה למטה ומלמטה למעלה , המון-נוער ; מתחילה רגשה העיר , עכשיו זזו גם הפרברים , ואיש אינו מפריע ; רק בשדרות מסביב לארמונו של הגנרל-גוברנטור חונות פלוגות-משטרה חזקות .
שטרוק כבר ידע בדיוק , מה טלגרפו השלטונות לפטרבורג ; ואף כי התשובה טרם נתקבלה , –  מה יהיה תכנה : ומה אמר שר-העיר לראש-המשטרה ( " בעצמי איני יודע , מה לעשות " ) ; ומי הרג את המלח , ומהי סיבת המרד , –  הכל .
שטרוק נחפז מאוד , הוא רצה לרשום את כל הדברים ולשלב בהם , במרכאות , גם את כל השיחות .
מיד הרגיעו אותו : הצנזור כבר טילפן שלא להודיע דבר וחצי-דבר .
הוא נאנח , ואף-על-פי-כן ישב לכתוב : רוח-בטנו הציקתהו .
באותה שעה התגלגל מעל אודיסה הרעם של הראשונה משתי יריות-התותח , אשר נורו אותו יום מ"פוטיומקין " לעבר העיר .
כמעט כל תושבי העיר שמעו את הקול הזה בפעם הראשונה בחייהם :    גם אצלנו במערכת , גם בפרברים הרחוקים נדמה היה לאנשים , כי הפגז התפוצץ על-ידם ממש , בחצר .
רצנו החוצה .
שם התגודדו המונים עצומים : בפעם הראשונה בחיי ראיתי אלפים במצב-רוח כזה .
כאילו נגעה בנו אצבע נעלמה , ובחרה בעירנו מכל ערי רוסיה .
" הנה קם והיה הדבר " –  והכבוד נפל בחלקנו .
כל הפנים היו דרוכים ושמחים-חרדים כאחד .
המעמדות התערבו יחד , סוחרי-התבואה שכחו את הבורסה , פועלים נהרו בסך מבתי-החרושת , נשים חובשות-מגבעות ונשים במטפחות-ראש נלחצו זו אל זו ; אומרים , כי גם הכייסים שבקהל לא גנבו באותו מעמד , –  אולי נכון הדבר .
המשטרה נעדרה באמת ; אך נדמה היה , כי שום כוח לא ישתלט כעת על ההמון : לאן הם נוהרים ולשם מה , לא ידעו בעצמם –  ההמון זרם משום-מה אל האנדרטה של יקטרינה –  אך לכל אשר יפנו , פרוץ יפרצו ואחור לא יסוגו .
מובן , שכל זה רק נדמה .
עוד לפני שהגיעו אל האנדרטה , נרתע פתאום ההמון והתחיל זורם אחורנית : על מרצפת הרחוב דהרו קוזקים .
נלחצתי אל אחד העצים , וכאן ראו עיני את רוניצקי עם מרוסיה .
כנראה , הם עמדו לעבור לצדו השני של הרחוב , כשהתחיל ההמון לנוס ; אך רוניצקי התייצב על הכביש ממש בדרכם של הקוזקים , שילב זרועו סביב כתפה של מרוסיה ואימץ אותה אליו .
גם על פניה לא היה כל סימן של פחד ; היא החזירה למקומה את מגבעתה הרחבה , שהודחה הצדה , על ידי מישהו מן הנסים .
הקוזקים , בראותם לפניהם מדים של ימאי , נחצו לשנים ועברו בדהרה על פניהם ; שר-המאה , בעקפו אותם , גחן ואמר משהו לאלכסיי דמיטרייביץ' ברמזו במגלבו לעבר הדוכס והנמל .
כשנטו הקוזקים אל רחוב די-ריבאס , אצה מרוסיה אלי , ואחריה ניגש רוניצקי .
התברר , כי אניתו הגיעה לפני שעה , היא קידמה את פניו ואילצה אותו לסייר עמה את כל הנמל , והם ראו ושמעו את הכל .
היא חזרה לפני על סיפורו של קוליגה שטרוק , אך כעת נוסף עליו קו חדש : בכל מקום , על גבי חביות וארגזים , עומדים נואמים ואומרים דברים כאלה !
יש ביניהם אפילו עלמה אחת , חרומת-אף , במשקפיים .
–  לא ישפיעו , לצערי , –  אמר לפתע רוניצקי בחריפות .
משום-מה לא ישפיעו –  לא פירש ; ואולם בבהירות יתירה –  כאילו הוא דפק לפני את דבריו במכשיר-טלגרף ( אינני בקי באיתות של מורז , אך משל אחר לא יצלח כאן ) –  קראתי מאחורי רוגזתו הפסקנית : לא ישפיעו , משום שכל הנואמים הללו " משלכם " הם , –  או אפילו ביתר דיוק .
בכלל , ניכר היה כי הוא מרוגז , וכי מרוסיה , גם בנעימת-דיבורה וגם בכל התנהגותה , משתדלת לנחמו או לפייסו .
הוא הסתכל בשעון , אחר-כך במרוסיה במבט שואל .
היא אמרה לי : –  תבטיח , בבקשה לאלכסיי דמיטרייביץ' .
כי לא תעזבני לנפשי ותסיעני הביתה .
עליו לסור למשרדו למסור דין-וחשבון , –  והוא חושש , שמא אפליג ל"פוטיומקין " .
עניתי מה שעניתי ; והוא נפרד מאתנו , אפילו מבלי קבוע עם מרוסיה , היכן ומתי ייפגשו שוב .
אפשר , משום שהתקוטטו , ואפשר שכבר נדברו ביניהם קודם ;    ההשערה השניה נתקבלה על דעתי יותר .
כשהלך מאתנו , מיד כאילו פגה רוחה של מרוסיה .
בכרכרה ישבה מדוכדכת ועגומה והחרישה ; אף אני החרשתי .
אלא שגם במוחה תיקתק באין-קול מכשיר-טלגרף –  ושוב נדמה היה לי , כי מבין אני את פשר דפיקותיו .
כנראה , הרגישה , כי עוקב אני אחרי הלך-מחשבותיה , יען כי , לא הרחק מביתה , אמרה לפתע מבלי שתביט בי : –  הדין היה עמך .
הסבתי פני אליה , אך לא שאלתי מאומה ולא היה צורך לשאול , הכל ברור .
לא בשביל נפשו הרחבה של איש הערבה והים חצאי-מתנותיך , מרוסיה ; או הכל , או –  כעבור רגע אמרה –  יותר לעצמה מאשר לי : –  ואני אחרת לא אוכל .
החרשתי .
–  נפש פעוטונת כזאת , ללא מעוף ; " למרחק קצר " , –  הוסיפה מתוך רוגז .
החרשתי .
היא ישבה בלי נוע , כשזרועי מחבקת את מתניה , אך הרושם היה : מתחבטת .
חלפה עוד דקה , והיא לחשה מתוך יגון לאין קץ : –  עוץ עצה ...
אם תעיז .
–  אעיז , –  עניתי נמרצות .
–  לזמן רב הוא בא לכאן ?
–  מחר ברצונו לנסוע לצ'רניגוב .
–  צוי עלי , אם-כן , להובילך תיכף ומיד , אפילו בכרכרה זו , לאובידיופול ; ומחר אל אמא לקרלסבד .
היא משכה בכתפיה ונשתתקה .
ניגשנו אל ביתה ; בצלצלה בדלת , הפליטה לעומתי : –  אובידיופול , דרך-אגב , גם הוא היום כאן .
*       * *  איני אוהב להעלות זכרו של היום ההוא : איני אוהב עד כדי פחד-מסתורין –  מיום זה החלה להשתולל סביב המשפחה , שבה נקשרה נפשי , אותה מגפה שחורה , אשר במשך שלוש שנים הפכה את אננה מיכאילובנה לניאוביה וזרעה על דרכם של ידידי גם הרבה מצבות-זולתם .
אך אינני אוהב את היום ההוא גם בלעדי המכאוב האישי הזה .
קידמנו את פניו בחרדת-קודש , האמנו , כי הוא הוא היום –  שחר-השחרים , ראשית ההתגשמויות הנכספות מדור-דור .
יתכן כי מבחינה היסטורית כך היה באמת .
אך ברוב פתיותנו , תמימותנו וצעירותנו לא פיללנו כי שירת-המנונו , שפתחה בקול-פעמון , תיהפך בו בערב ליללת-מרזח פרועה .

יט : ליל " פוטיומקין " בערב , בשבתי בבית , סר אלי סמוילו לקרוא לי החוצה : התברר , כי גם הוא בא במקרה העירה לקנות סחורה לחנותו ונקלע לחג .
הוא היה בביתי בפעם הראשונה ; לשבת לא הסכים : ברחוב מחכה כל החבורה , החליטו ללכת אל הגן העירוני , ומשם , מראש התלולית , לראות את המתרחש בנמל ; מדברים בעיר , כי משהו " יתרחש " .
כולם כאן , רק סיריוז'ה-הבריון זו הפעם השלישית במשך היום ירד אל הנמל , ישר דרך ה"מסיבים " –  כל המורדות חסומים על-ידי המשטרה –  אך גם הוא הבטיח לבוא אל הגן .
משהו עיכבני לחמש דקות ; הוא חיכה , אך לא ישב , כעת גם במוחו תיקתק מכשיר-טלגרף , ותקתוקו , הנשמע בבירור לאזני , צלצל בקצב נסער מאוד ; לא אמרתי מאומה , הוא הביט בחלון ולא רצה לשבת .
לפתע אמר : –  גם מסיה רוניצקי בא היום משנחאי , ליום אחד בלבד ; מחר בבוקר יסע לאחוזה , אל אמו .
ואני האזנתי לתיקתוק הטלגרף .
הגרוע מכל –  דוקא אותו " יום אחד בלבד " .
אילו בא לזמן רב , עוד יכול היה הכל להתפגפג מאליו ; אבל אם מחר בבוקר צריך להפרד , מן ההכרח שיחול במשך יום אחד ולילה אחד מפנה גורלי , לכאן או לכאן .
ואולם על פניו של סמוילו לא ניכר היה ולא כלום ; מעור חזק ומשרירים מוצקים תפורים היו פנים אלו ; וגם אני לא עניתי מאומה .
באותו חלק של הגן העירוני , שמשתרע מעל לערוץ , יש תלולית או סוללה , ועליה חומה עטורת קשתות רחבות בסורגי-ברזל .
אצלנו קראו לה " מבצר " .
שם הסתדרנו איך-שהוא כולנו על ערוגת-דשא .
המוני צופים סקרנים כמונו ישבו במפוזר בשיפולי התלולית , או במדרון בין השיחים , ושוחחו בקול עצור .
הלילה היה חם ואפל ; בעומק מתחתינו , בנמל , דלקו , כרגיל , כל הפנסים על המזחים ובספינות , כשבבואותיהם רוטטות על פני המים , והרחק במפרץ , מהלך פרסה או יותר , נצנצה ללא-נוע קבוצת-אורות בודדה , והאנשים הצביעו עליה דומם לפני הבאים : אנית-השריון .
לאור פנסי-הנמל שוטטו פה ושם צללים , אבל איש מאתנו לא הביא משקפת ; ניורה וניוטה אמרו : " רצינו תחילה להביא , אך התביישנו ; הרי כאן לא אופירה " .
מן הנמל עלתה המולה עמומה , שאי-אפשר היה להבחין בה מאומה ; לעתים הגיעו קריאות בודדות , לא-ברורות אף הן ; פעמיים-שלוש רעמו זעקות-המונים , ואז היה משתתק כל קהל-הצופים בירכתי התלולית ומחכה , ורק לאט-לאט היה מתחדש שיחם הכבוש .
מרוסיה ורוניצקי ישבו במפורד , בשני קצווי חבורתנו , שאלתי את עצמי : לא השלימו ?
או דיפלומטיה ?
ניורה וניוטה הרבו לחקור ולדרוש מפיו , היכן מזח פלוני והיכן אותו אוהל , בו הושכב הנרצח , אך תשובותיו היו מעטות וקצרות .
ואילו מרוסיה , אמנם בקול כבוש , אך בשטף רגיל , פטפטה עם השכנים מבני-פמליתה –  ושוב הרהרתי בלבי : גם אשה זו לא מבצק רך קורצה .
סמוילו שתק כרגיל , וכרגיל –  שום איש לא נכנס עמו בשיחה .
לפתע נתגעש ההמון מסביב ומאות ידים הושטו והצביעו אי-לשם כלפי מטה : שם עלה והתפשט לאיטו כתם-אש ; וכהרף-עין בקע משם נהם אלפים , הפעם ממושך , יורד וגובר לסירוגים , וצליליו נמלצים כל-כך עד שלא היה שום צורך במלים : קול ענות צהלה .
–  הציתו את המחסנים ליד המדלה , –  אמר קשות אלכסיי דמיטרייביץ' , –  ועוד צוהלים ושמחים .
–  הוא פנה אל מרוסיה : –  עוד ביום אמרתי לה , מריה איגנטייבנה , כי כל הכנופיה תשתכר ותתחיל להשתולל .
גיבורי-השחרור ...
מוזר : על הנמל חבל היה גם לנו , וחבל היה על היום הכביר , שסופו בייש את גדולתו ; אך כולנו הרגשנו לפתע , בלילה החם הזה , כי רוח-צינה נושבת עלינו מרוניצקי .
אותם הדברים יכול היה להגיד כל אחד מאתנו , אותם הדברים ובאותו הרוגז –  ובכל זאת לא כך : כאילו בלשון אחרת דיבר , כאילו היתה זו התגרות .
בטוחני כי ברגע זה נצנצה אותה המלה במוחות כולנו : זר .
ואולי משום-כך דוקא , מדעת או שלא-מדעת , קמה מרוסיה , עברה על פנינו וישבה לידו .
מאחור ניגש סיריוז'ה , זה-עכשיו חזר מלמטה ; חיפש אותנו על פני כל התלולית וסוף-סוף מצא .
הוא היה לבוש אזרחית , בלי כובע , ובכלל היתה לו צורה עממית-המונית : כנראה , התחפש כך בכוונה תחילה .
מאחוריו נראתה באפלה צללית עממית אחרת , אבל הלז נשאר עומד מרחוק .
סיריוז'ה היה עייף וקודר שלא כדרכו : רק דיבורו היה ציורי כתמיד .
הוא אישר , כי מעצם שקיעת החמה התחילו לזרום פלגי יי"ש בנמל ; התועמלנים המאוכזבים התיאשו זה-כבר ונמלטו חזרה העירה , כי " האספסוף כבר רצה לטעום , לקינוח-סעודה , את הבחורות-הנואמות " ; גם המלחים אינם עוד –  לא מ"פוטיומקין " ולא מאניות-הסוחר ומן ה"אלוניות " –  כולם התחבאו על הסיפונים .
את המחסנים הציתו לעיניו , תוך תרועות צהלה ; ומוסיפים להצית עוד .
בטוחים הם , כי בקרוב יתחילו לירות מכל התלוליות ; אך לא איכפת להם –  לפחות נהנו קצת מן החיים .
הצללית שמאחורי נגעה לפתע בכתפי ורמזה לי לגשת .
זה היה מוטיה בנבק .
סרתי עמו הצדה .
בזכרו אותי מימי ההגנה העצמית , החליט , כנראה , להשיח דוקא לפני את מה שפגע בו , באדם רב-נסיונות , פגיעה מרה ביותר : –  הגד לאנשיך : זכס < ! [ if ! supportFootnotes ] > [ 38 ] < ! [ endif ] > .
שיחלקו שוב רעשנים ; כי , יודע אתה , על מה צווחים הללו ?
על " ז'ידים " הם צווחים , יכנס החולירע במעיהם !
סיריוז'ה ניגש אלינו ; מוטיה בנבק אמר לו : –  נו , אני מסתלק , סירוז'קה .
–  שלום וברח , –  בירך אותו סיריוז'ה ; וכאשר הלז התרחק , הסביר לי : –  הלך אל בין הקהל , להתפרנס מעט על חשבון שעונים וארנקים ; מזג-האויר נעשה מאוד סימפטי לכך .
חזרנו אל החבורה ; בינתיים בערה כבר האש בשלושה מקומות חדשים .
סיריוז'ה התיישב בין ניורה וניוטה ונכנס בשיחה עמן על איזה נושא צדדי , ולא בלאט , כפי ששוחחנו עד-אז , אלא בקול רם ; ולפתע שמתי לב לכך , שכל ההמון בשיפולי התלולית ובמדרונות מדבר עתה בקול רם וברוב-רעש .
ניתק החוט , שקשר מאז הבוקר את כל המחשבות אל אותה האניה המרדנית ואל ציפיה סתומה למשהו ; כל זה חלף , אין עוד הרגשת ערב-חג , לא נותר אלא קירקס יקר-מציאות , עין לא ראתה כמוהו –  חבל , לא הביאו משקפות .
כבר נשמע צחוק פה ושם , ביחוד מלמטה , בין השיחים שבמדרון , ובקולותיהן של בחורות כבר צלצלה לפעמים נעימה צווחנית –  מתוך סולם-הקולות של ערבים אפלים מאוד ורגילים מאוד .
עוד פעם נשתתק לרגע ההמון , כשמלמטה ומשמאל , במרחק לא רב טירטר לפתע הסטאקאטו הראשון של יריות ; אבל רק לרגע , מיד נזדמזמו שוב קולות עליזים ושוקקים .
מרוסיה שאלה : –  אלכסיי דמיטרייביץ' , אלה מכונות-יריה ?
–  לא , מרובים ; קוראים לזה : " ירית-אלומות " .
אך היא שאלה בנעימה מיוחדת –  כאילו ליטפה אותו בחיבה ; לא כדי להוודע , אם מכונות-יריה או " אלומות " , אלא כדי לנגוע בו בדיבור-פה ; וגם בתשובתו לא נשמעה כבר אותה החריקה הקודמת –  נשמע רק רשרוש-המשי של האות הנכסף .
לפתע השגחתי , כי שתי זרועותיו של סיריוז'ה חבקו את מתניהן של ניורה וניוטה , והללו מלמלו משהו יחד בהמיית-חדווה חרישית והשעינו כתפיהן על כתפיו ; מעולם לא אירע כדבר הזה , לפני-כן היו נכשלות לעתים תכופות בנעימת-קול , לפעמים –  במבט , אך לא בתנועות-גוף .
איזו מטוטלת כללית , אשר קודם הרקיעה עד לזוהר-המרומים הטהור , חזרה ונפלה עתה במהירות לתוך אוירה של אבק-חוצות .
או אפילו ליתר-עומק : גם בי עצמי הרגשתי , כי " הותרה הרצועה " , לא רק זו המיוחדת של היום , אלא אף זו מתמול-שלשום , מתמיד ; כי עכשיו " מותר " לא רק מה שמותר היה אמש , אלא גם הרבה ממש שאסור היה מאז ומעולם .
יכול אני להתגלגל במדרון זה לתוך אותה קבוצה , הצוחקת בקול על אף היריות , אשר לפני חצי-שעה לא העיזה אלא להתלחש ; והגברים והגברות יקבלוני שם כאחד משלהם ויוסיפו להפליט הלצות .
הפרקליט הצעיר , שבא יחד עמנו , כבר עשה כך באמת .
מה לנו " רצועות " , מה לנו כללים כאשר הכל –  הבל הבלים , הארץ נבראה מאשפה ומרפש , סוף כל מטוטלת לירידה , סוף כל חלום ללעג ; ראית תפוח –  קטפהו , וכל השאר –  הבל .
לו עכשיו שאלה לעצתי מרוסיה ...
טירטור ה"אלומות " התקרב והתרחק לסירוגים ; רוניצקי היה קובע לפי קול-היריות את מקום-מוצאן : אלו –  מרחוב הנמל , אלו –  מרחוב נדז'דינסקאיה .
אך כל הזמן , מבעד לשמות-הרחובות , דפק שוב בגולגלתי אותיות אחרות אותו טלגרף , ותיקתוקו היה מפורש כל-כך , שלפחות עוד שנים מלבדי שמעו בבירור את קולו : עזבי אותם , יונתי , עזבי את כל אלה , שם בבקעה שלנו מלבינים עוד פרחי השיטה , והיום גם את תאהביני על-פי דרכי .
מרוסיה קמה ממקומה .
–  נלך , אליושה , תובילני לאיזה מקום , שהיריות אינן נשמעות בו .
הוא קם מבלי הגיד מלה , שוב כה חביב , ביישן , נוגע עד הלב , כפי שראיתיו לפני שנים אחדות בבית אמו , חניכת סמולני .
מרוסיה החליקה בשמשיה את שמלתה הקלה שנתקמטה .
אלכסיי דמיטרייביץ' נפרד מן החברה ; ניורה וניוטה , אשר אמר להן כנראה , כי מחר הוא נוסע , איחלו לו ברוב-אדיבות דרך צלחה , האחרים נצטרפו .
לאחרונה ניגש אל סמוילו , אמר לו משהו חביב ; ההוא דומם הושיט לו את ידו .
רוניצקי ירד בזהירות פסיעות אחדות במדרון , להפרד מן הפרקליט-העריק שלנו , והכל הביטו אחריו .
ופתאום משך את עיני סבר-פניה של מרוסיה , שנשתנה בבת-אחת : היא עמדה מרחוק , נושמת בכבדות , שפתיה פתוחות –  ולא גרעה מבטה מסמוילו , כאילו ריתק אליו את עיניה באיזה כוח טמיר .
אך הוא לא הביט בה כלל , רק עמד לפניה , מואר בפנס , עפעפיו מושפלות , כולו כבד ומסורבל ; עמד , כשידיו תלויות לצדיו , מגושם , ללא צורה , וכן גם לבוש ללא טעם וריח , כיאה לרוקח מבני-עיירה ; עמד כמאובן , אף לא נשם למראית-עין , ושום שריר משריריו לא נע ולא זע .
קמטים זעירים רבים זרועים היו סביב עיניו , וכן לצדי השפם הבלתי גזוז כל צרכו .
הרבה למעלה משלושים היה גילו לפי מראהו .
שום הבעה לא יכולתי תחילה לקרוא על פניו ; עומד לו סתם-כך בן-אדם , שותק ואיננו מביט : אך לפתע הבנתי , כי גם אני איני בן-חורין לגרוע את עיני מפנים סגורים וחתומים אלו .
אם ימחה אדם בהדרגה מקלסתר פניו , על-ידי אימון ממושך של כוח-הרצון , כל דבר העלול לגלות שמץ מרחשי-לבו ; אם ילמד לחכות מבלי-גלות , לחתור למטרה מבלי דבר , להכשל מבלי מצמץ בעין , דומם להעמיד הכל על הקלף , דומם לקדם ריווח ודומם –  הפסד , וכן שנים על שנים –  כי-אז יעוצב קלסתר-פנים שכזה , שאינו זקוק כלל להבעה , ואפילו לא לעינים : די בעיני המביט בפנים אלו : קרוא יקרא ממילא את כל הכתוב בהם , כל מה שנמחה אחת-לתמיד ונחרת אחת-לתמיד בעצם רקמת-הבשר .
פנים אדישים ואילמים , כשער-אלון כבד , שלא לחינם עשאו בעל-הבית כבד כל-כך : פנים מתים , כפני פסל-אליל , מעשה ידי-פרא , אשר למראהו מתחילות להתפתל בעווית הנשים הסוטות וקצף עולה על שפתיהן .
–  למה לא ?
תטיילו-לכם , –  אמר בפשטות ; כאילו היא ביקשה רשות מפיו .
ואחרי שאמר את דבריו , הפך את פניו מבלי הרים עין וישב לו על מקומו הקודם , ומראהו –  מראה אדם שעשה את שלו :    ההוראות הדרושות כבר ניתנו , והן תקויימנה בדיוק נמרץ .
אתם יכולים לנסוע , " לטייל לכם " , בבקשה .
אתם יכולים לשלח את העגלון לפני שער הקייטנה של פרוקודין , לעבור בין הבתים מעוטי-האוכלוסים , ולרדת בשיפוע המכוסה שיחים אל הבקעה השוממה , שגם ביום אין בה נפש חיה –  ועכשיו לילה .
בבקשה .
כיצד אתם רגילים לבלות שם את השעות , בלילות-ירח או בלי ירח –  לו , לסמוילו , אין הדבר נוגע ; זה-מכבר ואחת-לתמיד עקר את כל זה מדעתו .
אך דבר , שסמוילו הטביע עליו דומם את החותם " לאו " –  לא יקום ולא יהיה : כצבת חונקת יכנס ה"לאו " הזה לתוך נפשך ויעמוד ביניכם כקיר-קרח .
לכו לכם ; לשחק –  מותר , סמוילו אינו מתערב , אך המשחק הוא רק משחק ותו לא .
*       * *  אינני חולם חלומות מעולם , אך באותן השנים ידעתי , לפני הרדמי , לספר חלומות לעצמי .
באותו לילה עלה במוחי חלום שכזה : מחר בבוקר קמתי והלכתי אל המערכת ; ליד השער רמז לי , כמובן , חומא , כי כל מה שהתרחש אתמול לא ישר בעיניו , וכי גם אני לא ישרתי בעיניו ; וברחוב , סמוך לגי-הקרנטין , עברו על פני שתי עגלות טעונות משא מכוסה-מחצלות ; ומתחת למחצלות בצבצו ידיים ורגלים כחלחלות .
כל המערכת התאספה בהרכבה המלא , והרעש נשמע עוד בחדר-המדרגות .
בחלומי ידעתי לקבוע בדיוק , מה אומר על מאורעות-אתמול העורך הבלתי-מפלגתי , מה בפיו של איש המאמר הראשי ( הוא היה " נרודניק " ) ; מה סח הפיליטוניסטן ה"רציני " ( כך כינו אותו , כדי להבדילו ממני , והוא השתייך ל"איסקרה " ) ומה אומרים הרפורטרים מן המשכילים שבהם .
רק הגיבור הראשי נעדר : לשטרוק טלפנו השכם בבוקר ידידיו מן המשטרה , כי אירע מאורע סנסציוני אחר , המותר בכתיבה , במקום פלוני –  שכור לך עגלון וסע .
סוף-סוף חזר שטרוק , ומיד התישב לכתוב , וסבר-פניו היה רב-משמעות .
לי לחש במיוחד : –  קרא יריעה אחר יריעה , תוך כדי כתיבתי , אותך יעניין הדבר ביחוד ; בשכר זה תעזור לי ללחוץ על עורך הכרוניקה , כדי שלפחות הפעם הזאת לא יטיל מום בסגנוני .
התחלתי לקרוא את היריעות , אשר שורותיהן האחרונות היו רטובות עדיין .
אמת ונכון : התאבדות בלנז'רון .
סגן-משנה של רב-חובל ב"צי המתנדב " , בן למשפחה ידועה באודיסה ; אביו היה חבר מועצת העיריה בתקופת נובוסילסקי ( שטרוק כתב – " חלמתי " זאת בבירור : " בתקופתו הבלתי-נשכחת של נובוסילסקי , עת בקע שחרה של תקופת התיקונים הגדולים ברוסיה רבתי " ) .
הגוויה , במדים של קצין הצי המסחרי , נמצאה הבוקר עם שחר על-ידי הספן אבטונום צ'ובציק בשקע בודד , מכוסה שיחים סבוכים , באמצע הדרך בין לנז'רון לבין הקייטנה של פרוקודין .
" ידו הקרה של האומלל עדיין לחצה בעווית אחרונה את האקדח הקטלני " .
לדעתו של רופא-המשטרה , אירע המוות בין שעה שלוש לארבע בלילה .
סמיון פוזדניורקה , שומר קייטנת-פרוקודין , העיד , כי המנוח ניגש אל שער הקייטנה אמש , סמוך לשעה עשר , בחברת גברת צעירה ; הוא מכיר יפה את פני שניהם , כי המנוח ( " הימאי שנספה באורח טראגי כל-כך " ) התגורר בקייטנה זו בקיץ אשתקד , יחד עם אמו ועם אחיותיו , והגברת הצעירה ביקרה אצלם לעתים קרובות .
סמוך לשעה שתים נתעורר סימיון פוזדניורקה לשמע צלצול הפעמון ( " צלצול תקיף ותובעני " ) .
הימאי ( " שכנפי המוות , מוות שרירותי בלא-עת , כבר רחפו מעל לראשו " ) ציווה על החצרן לפתוח את הפשפש , הושיב את הגברת בכרכרה שחיכתה מאחורי השער , והיא נסעה לדרכה ; והוא תחב רובל לידו של סימיון , נשאר בקייטנה ( " ונעלם בצל עפאי השדרות , לבלי שוב לנצח " ) .
" מה התרחש בין שני המשתתפים של הדראמה רבת-המסתורין בין שעה עשר לשעה אחת –  עטוף מחשכי-תעלומה לעולמי-עד ; מה שהתרחש לאחר שהגברת הצעירה נסעה לדרכה –  ברור , לדאבוננו , די והותר " .
כמובן , במציאות קרה הדבר לא כפי שראיתי ב"חלומי " : אדם יותר מדי הגון היה אלכסיי דמיטרייביץ , מכדי שיקשר באורח גלוי כל-כך את פרישתו מן החיים בשמה של מרוסיה .
לקוליגה שטרוק לא ניתנה בכלל הזדמנות לכתוב עליו : הסוכנות הטלגרפית הודיעה , וגם זאת לאחר ארבעה חדשים , כי הוא נספה במקרה אי-שם בדרך לבומביי –  נגרף מן הסיפון הימה בשעת סערה ; ומרוסיה כבר נישאה בינתיים לאיש וישבה באובידיופול .

כ : לאשר לא קראוהו ...
אמרתי כי פרשת אננה מיכאילובנה היא כמעט פרשת ניאוביה ; כעת הגיעה שעתי לספר על חיצו הראשון של האל הזידוני .
באיזו שנה בדיוק אירע הדבר , לא אזכור ; אדע רק כי היה זה בחורף , בעצם סופו של החורף , אפשר אפילו לומר , בראשית האביב הפטרבורגי , כשהפשרת הקרח על פני הניבה עמדה להתחיל בכל רגע .
בעיני , כמובן , לא ראיתי זאת .
כותב אני לפי עדויות שתי נשים .
הראשונה היתה עדת-ראיה ( אך לא לכל : את הסוף לא ראתה אף היא , ואיש לא ידענו ) , ואת סיפורה שמעתי מפיה .
את סיפור השניה , הרשום ביד לבלר , הראה לי לאחר-זמן הקצין התורני בתחנת-המשטרה , בה בקשתי ידיעות על המקרה , והאשה הזאת –  לא היתה לה , ואף לא יכלה להיות בכלל , שום שייכות לכל הענין .
ובזה דוקא צפון כל עוקצה האוילי של זוועה חסרת-שחר זו .
על כל פנים , אירע הדבר אחרי מאורעות-אוקטובר בשנת 1905 , כי אין ספק שמרקו לקח חבל פעיל בתרועות-הגיל של פטרבורג לכבוד כרוז-המלכות בדבר הקונסטיטוציה .
סיפרו לי ידידי : אחת ההפגנות עברה בשדרות קמינואוסטרובסקי ופתאום קרא מישהו בקול רם : –  הנה בבית זה גר פובדונוסצב !
פרצה שאגת קריאות-איבה , אפילו אבן נזרקה בחלון .
ההמון נעצר , פנה אל הבית והסתדר כעין מעגל-מצור .
הקדמיים נפנפו אגרופיהם , האחוריים לחצו על הקדמיים –  לאט-לאט נדחק המעגל עד מעלות-הכבש , ומישהו פרץ קדימה , עלה במדרגות והכה באלתו מכה מהדהדת על הדלת הגלופה .
בו ברגע נדחק מבין השורות ועלה במרוצה במדרגות סטודנט בעל עינים מגולגלות , הדף את המתדפק והתיצב לפני הדלת , כשפניו אל המפגינים ושתי ידיו פרושות לצדדים מעשה-צלב .
–  חברים !
–  צעק .
–  מוחה אנוכי !
אסור , מבינים אתם , לעשות כלה באויב המנוצח .
אחת דתו : בוז ונשיה !
הרגשות , שפעמו אז בלב ההמון , היו נעלים מאוד .
אומרים , כי שמעו בקולו , אף כי מקודם פצפצוהו מעט כשניסו לקרוע אותו מן הדלת , והוא נאבק בידיו וברגליו וצעק : –  לא אתן !
כנראה , בזמן ההוא השליך כבר מרקו את הריגודה אחרי גוו ודבק בפוליטיקה .
יש אפילו ראיות לדבר , כי נספח לא רק אל גיאות תנועת-השחרור בכללה , אלא גם לאגף מסויים בתוכה .
הוא הוא שמילא תפקיד מכריע באסיפה המפורסמת של רופאי-השיניים באי וסיליבסקי , בה נטוש היה מאבק עקשני בין שתי נוסחאות ההחלטה , שאחת מהן הוצעה על ידי נואם-מרכסיסטן והשניה על ידי " נרודניק " .
איך ומדוע איקלע מרקו לאנשי מקצוע זה –  סוד הוא , הכמוס עמו לבדו ; אך סיפרו לי ממשתתפי אותה אסיפה , כי הוא ולא אחר , בעלותו על דוכן-הנואמים , הבטיח את נצחון השניה משתי ההחלטות היריבות , והיא שאושרה על ידי הצבעה בזו הלשון : " אנחנו , עובדי מפעל ריפוי-השיניים באי וסיליבסקי , בהיותנו רואים את עצמנו כחלק בלתי-נפרד ממעמד האיכרים העמלים ... "
אחר-כך , ואולי באותו זמן עצמו , השתתף מרקו בחוגים ספיריטיסטיים וגם שמע הרצאות על חכמת-הרפואה הטיבטית לפי שיטת רופא-הפלאי המונגולי בדמיב ; ובמשך החדשים האחרונים לפני אותו המאורע על הניבה שטוף היה בתשוקה חדשה –  אספנות בולי-דואר .
ולנטינוצ'קה ביושר-לב שלחה לאננה מיכאילובנה אלבום כרסני , דבוק ומדובק כמעט לכל משבצותיו , וביום מן הימים נזדמן לי לראותו .
וזוכר אני , כי בול מפואר מאחת הקהיליות שבדרום-אמריקה , אשר שמה נבלע בחותמת-הדואר השמנה , ובלטה עליו המלה Correos –  שפירושה באותה לשון , כמדומני , דואר –  התנוסס לראווה במשבצת ריקה בדפה של קוריאה .
על מאורע-הסיום מסרה העדה הראשונה , ה"משצ'נקה " < ! [ if ! supportFootnotes ] > [ 39 ] < ! [ endif ] >  האודיסאית , הידועה למחלקת הפיקוח הסניטרי של משטרת עיר-הבירה , ולנטינה קוקורוזה , עדות במשטרה ( ומתוך תמצית הודעתה , שפורסמה בעתון , נודע לי בעצם דבר המאורע ) ואחר-כך חזרה על סיפורה גם בפני .
אמסור כאן –  אם כי , בעיקר , כלשוני ולא כלשונה –  את סיפורה זה עד כמה שזכרוני יגיע .
המעשה שהיה כך היה : באותו ערב מערבי-אפריל היא לקחה את מרקו עמה לביקור-אורחים אצל חברתה שנישאה לטלגרפיסט .
את הערב בילו בנעימים : בעל-הבית פרט על גיטרה , מרקו ניסה להראות סיבוב-שולחן ספיריטיסטי , אך לא עלה בידו .
ואחר-כך , בעיקר , התנצחו ב"דורצ'קי " < ! [ if ! supportFootnotes ] > [ 40 ] < ! [ endif ] > –  אמנות , שרכש לו מרקו בזמן האחרון , לפי בקשתה .
אכלו לביבות .
האם שתו ?
שתיה של ממש –  לא , כלומר לגמו , אך מעט מאוד .
אדוני מתכוון בעיקר למרקו ?
הוא לא ידע לשתות הרבה : שתי כוסיות –  וכבר מוכן לו כאב-ראש למחר כולו , לכן השגיחה תמיד בחברה שלא יפתוהו לשתות ; לפי שמרקו חשב בטוב-לבו , כי אסור לפרוש מן הציבור , אף כי לו עצמו היה היי"ש לזרא .
בקיצור , הוא לגם –  אך קמעה-שבקמעה ; כמובן , קמעה בפיו –  כמוה כבקבוק בפי אחרים .
על כל פנים , כשיצאו לרחוב , אחרי השעה אחת בלילה , לא היה אף אחד משניהם שיכור , אולם מרקו היה –  נו , ככה , שמח .
הלך עמה בשילוב-זרועות , לא נכשל כל-עיקר ברגליו , רק פעם או פעמיים דרך לה על היבלת , ואולם כך היתה דרכו תמיד כשטיילו שלובי-זרוע .
הוא קרא באזניה בשמות כל מיני כוכבים ומזלות , שהראה לה באצבע , ודיבר , כי בדעתו לעבור למכון אחר במכללה ולעסוק באסטרונומיה .
כך ממש אמרה : אסטרונומיה .
בכלל , בפעם זו התבטאה בצורה יותר נכונה , אם כי לא חסרו גם ניבי-תיבול מלשון אודיסה מולדתה .
הטלגרפיסט גר בשכונת-ויבורג , ודירתם הקטנה ( הם עזבו מכבר את האכסניה והשתכנו יחד ) היתה ברחוב זנמנסקי .
לנסוע בעגלת-חורף לא רצו לפי שעה –  שניהם חשבו למועיל להתאוורר אחרי פרשת-הערב , ולכן הלכו , באין נפש חיה מסביב , לאורך ניבקה הגדולה על מנת לחצות את הניבה בגשר-אלכסנדר .
וכך הגיעו ברגל עד בית-החולים הצבאי , מקום השתפכות ניבקה לתוך הניבה , והנה לפתע-פתאום נשמעה מרחוק זעקת-שבר מפי אשה .
מה זעקה האשה , לא ניתן להבחין מרוב-המרחק ; אך ברור היה , כי קראה לעזרה .
הזעקה חזרה ונשנתה בהפוגות קצרות .
הם עמדו מלכת ; מרקו הקשיב ואמר : –  ולנטינוצ'קה , זה מצד הקרח –  מן הניבה .
טובע מישהו ?
ולנטינוצ'קה , להפך , היתה סבורה , כי הקול בא מימין , מצד ניבקה ; ואף ממרחק כזה , עד שניכר , כי לא בא משטח הקרח –  הרי ניבקה אינה רחבה כל-כך –  אלא , ודאי , פשוט מן החוף ההוא .
–  איזה מחזר מרביץ בפלונית שלו , –  אמרה דרך-השערה .
–  עסק של גילופין , טינופת מופקרת ; נלך .
לולנטינוצ'קה היה כעת יחס מחמיר מאוד לגבי האלמנט המופקר , ביחוד ממין נקבה .
הם זזו , אך מקץ כמה צעדים נעצר מרקו שוב : הזעקה חזרה ביתר-יאוש .
כעת היא היתה בטוחה בהחלט , כי הקול בא מצד התעלה ; ואילו מרקו , עוד ביתר-החלטיות , טען כי –  מצד הנהר .
הם נגשו למעקה-החוף על יד פנס וראו לנגד עיניהם את ראשית גשר-הקרשים , שנהגו להניחו מדי חורף לרוחב הניבה .
הקרשים הסמוכים לחוף כבר פורקו לרגלי האביב הממשמש ובא ; אך הפועלים ספק לא הספיקו , ספק , יכנס חולירע בבני-מעיהם , מיהרו לבית-מרזח –  פורקו רק כמה אמות , ומשם והלאה השתרע מסלול-הקרשים , שלם עדיין תכלית השלמות ונבלע בתוך האפלה .
–  שמעי-נא , ולנטינוצ'קה , –  פתח אז מרקו , –  חכי לי מעט כאן , ואנוכי , מבינה את , אעבור צעדים אחדים ואתבונן .
–  הרי זה לא שם !
–  חי נפשי , שם : הנה –  את שומעת ?
ושוב היתה היא מוכנה להשבע כי הקול בא מימין , ושוב טען הוא , כי –  מן הניבה , ודוקא מצד מסלול-הקרשים .
–  אתה שיכור או מדעתך יצאת , הרי הקרח כבר מתבקע .
–  לא , לא ולנטינוצ'קה , אדרוך אך ורק על פני הקרשים וסך-הכל כדי עשרים צעד .
נו , חמישים , משם איטיב לשמוע .
אולי האשה התחלקה , ושם באמת סדק ?
כלומר , אי-שם בצד , על יד הקרשים .
מעל הקרשים , מבינה את , אוכל למשותה .
ולנטינוצ'קה כבר החזיקה בשרוולו בכל כוחה בשתי ידיה .
אך כאן שוב נשמעה זעקה , ומרקו , שהתפרץ מידיה , טיפס ועבר את המעקה , כשל , נתחלק ונתגלגל על פני הקרח , קם , עבר בריצה את השטח הריק עד ראשית-המסלול והתחיל צועד על גבי הקרשים .
היא רצתה לדלוק אחריו ופתאום ראתה , במרחק שלושה פנסי-רחוב , דמות שוטר .
בהיותה בוטחת יותר בכוח סמכות השלטון מאשר בכוח השפעתה , זינקה לקראת השוטר ; רצה וצעקה בקולי-קולות " הצילו ! "
השוטר , בשמעו כעת זעקות-נשים משני עבריו , נתבלבל כנראה ונעצר במקומו .
ועד שהגיעה אליו , עד שמשכה אותו אל מסלול-הקרשים משוך והסבר , כי הנה יצא אדם מדעתו , נשתכר מכוסית אחת , הרבץ לו בפרצוף וקחהו למשטרה ...
על גבי הקרשים , עד כמה שהשיג אור פנס-הרחוב ההוא , לא נראה כבר איש .
פעם הגיע מן האפלה קולו של מרקו הקורא : –  איך ?
הנני לעזרתך !
–  ויותר מזה לא צעק ;    ולא שב .
דבר מוזר : לא בלילה ההוא , לא למחרת בבוקר ואף שבוע שלם לאחר-כך לא מצאו שם , בקרח סמוך לקרשים , אף סדק אחד .
זעיר-שם זעיר-שם בצבצו ועלו המים , אך אלה היו שלוליות קטנות , כדי חצי-זרת לאורך .
היתה אמנם בסביבה ארובה בקרח , אך הרחק מאוד ממסלול-הקרשים , כששים אמות ימינה או אף יותר מזה .
ועוד דבר מוזר : אחר-כך פרץ האביב , הקרח נמס , הנהר התנקה , ואולם גופת מרקו לא נגרפה אל החוף .
לא באיים , לא ב"סטרלקה " , לא בתעלות , לא בזרועות-הניבה : בשום מקום .
מצאו בני-בלי-בית ונשים שטבעו , מצאו פושט-רגל , שנעלמו לפני-כן עקבותיו , ואולם סטודנט , הלבוש כפי תיאורה של ולנטינוצ'קה לא מצאו .
כה הרחיק מרקו נדוד עד שלא נודעו עקבותיו .
והדבר המוזר ביותר : הרי אותה אשה צעקה באמת לא על פני קרח-הניבה , אלא דוקא כפי שקבעה ולנטינוצ'קה –  מימין , מעבר ניבקה הגדולה , לא הרחק מגשר סמסוניבסקי .
הלבלר בתחנת-המשטרה רשם בדיוק : שמה היה מריה פטרובה , כפרית מפלך פסקוב , בת 28 , ועל החוף היכה אותה בן-זוגה בשם איבן סידורוב או סידור איבנוב .
היכה מכות-רצח , אל המשטרה הובלה כולה זבת-דם .
עבר על פניהם אדון אחד וחש להגנתה , ועל כך , למען לא יעיז להתערב , התנפלו עליו מריה יחד עם איבן באגרופיהם מתוך קללות וניבול-פה , הפילוהו לשלג , שיברו את משקפיו , קרעו לגזרים את פרוותו –  ובעצם רק משום-כך נתגלגלו למשטרה .
ועד היום הזה עוד אינה יודעת מריה פטרובה , ולא תדע לעולם , איך רץ " אליה " על פני הקרשים חושמו של הקדוש-ברוך-הוא , המבולבל בחסד עליון , רץ לאשר לא קראוהו , עשה אזנו כאפרכסת ( הרי הוא שאמר על עצמו באחד הימים : אני   –  מאלה המקשיבים תמיד ) –  ושיווע לתוך חלל האפלה : הנני לעזרתך !

כא : יהודים רחבי-נפש אוירה לא-נוחה השתררה כעת בביתה של אננה מיכאילובנה ; הועם זיוו של הבית .
איגנץ אלברטוביץ' –  גבו נכפף עליו באופן ניכר .
כך נאמר , לדבריו , אי-שם במדרשים –  או , אולי , במימרות חכמי ווהלין משכבר-הימים : שתי אמהות לאדם ; האחת –  אמו-הורתו והשניה –  האדמה .
בעודו קטן , מאזין הוא לקולה של הראשונה וכיון שגבהת-קומה היא ממנו , הכרח הוא לו שירים את ראשו יותר ויותר .
ואילו בהתקרב הזיקנה , מתחילה לשוחח עמו השניה , ואל לחשה של זו יש להטות את האוזן מלמעלה למטה ולהתכופף .
לעומת-זאת לא ניסתה כלל אננה מיכאילובנה לתרץ את השיבה שהכסיפה יותר ויותר את ראשה .
עצוב ושקט נעשה הבית , וכל אורחיו היו כעת אנשים באים-בימים .
אפילו ביקורי ניורה וניוטה נהיו נדירים שבנדירים –  סיריוז'ה חדל , בלעדי מרוסיה , לכנס את ידידיו בבית , ואחרי ארוחת-הערב , סמוך לשעה עשר , נהג לצאת " לחפשי " , וטוריק המתון ישב כרגיל בחדרו על ספר .
גם עסקיו של איגנץ אלברטוביץ' –  נהפך עליהם הגלגל .
אם לעתים קרובות מדי התחיל השולטן לסגור את הדרדנלים , אם חרסון , שהעמיקה לא מכבר את " גרגרות " הדניפר , וניקולייב , השוכנת על שפכו הרחב של הנהר , החלו לקדם במירוץ את אודיסה היבשה , ואם יד סיבות אחרות היתה בדבר –  על כל פנים , בכל ניכרו סימני-ירידה .
יותר ויותר התרוקן המעגן הקרנטיני , יותר ויותר הדלילו הסירות ליד המזח הפלטונובי והאנדרוסובי , והמולת הסרסורים לאלפיהם הן בבורסה והן על המדרכות שלפני " רובינא " ו"פנקוני " ( הבורסה הבלתי-חוקית , ואף-על-פי-כן הראשית שכונתה בפי-כל " גרצק " ) אם לא נדמה כליל , הרי צלצלה עתה בקול ענות-חרדה .
סביב שולחנו של איגנץ אלברטוביץ' גברו בערבים הקטטות הרטנוניות בין אברם מוייסיביץ' לבוריס מבריקייביץ' .
את האח הבכור הרגיזה ביחוד המלה החדישה " קוניונקטורה " , אשר העלה " בירש " מתוך המאמר הראשי בעתוני ואשר ביטאה בצורה מיוחדת במינה , מעין " קונטטוריה " .
והוא , האח הבכור עצמו , תלה את קולר הפורענות בצווארי ה"בנקים " .
–  הוי , אדוני הצעיר !
–  נהג לומר לי , –  לו ראו עיניך , מה התרחש על הדניפר לפני כשלושים שנה , כאשר לא היו אלא שני מלכים בלבד משוניות-הדניפר ועד האלבטור שלנו : האחד –  ובסטר-קובלנקו והשני , חשוב עוד יותר – " האגודה הרוסית . "
נוסע לו מחרסון במעלה-הנהר בספינת-אופן מין יהודי ויוניה שמו , סוכן-הקניה הראשי של " רופיט " < ! [ if ! supportFootnotes ] > [ 41 ] < ! [ endif ] > ; זקן שחור , משקפי-זהב , כרס כדת וכדין .
נוסע לו , כדרך " צדיק " אשר לחסידים , בלווית פמליא של חמישים איש –  פנקסנים , בודקי-תבואה , שמשים וסתם זוללי-חינם .
לאורך כל הדרך נשפך התה כמים , ולכשתרצה –  אפשר לקבל גם כוסית יי"ש עם עוגה .
ועד השעה שלוש בלילה משחקים ב"ששים ושש " –  ותאר לך , יש והפסידו חמש מאות רובל בבת אחת .
בעצמי הכרתי את האידיוטים , שאפילו שלם שלמו את מה שהפסידו !
ובינתיים חולפים מעגנים –  לפטיחה הגדולה , הקטנה , בריסלב , קחובקה , ניקופול , עד אלכסנדרובסק ועד בכלל .
בכל מעגן , עוד שלוש שעות קודם לבואו של יוניה , דוחק כזה עד שהגוברנטור בעצמו לא יפלס לו דרך : סוכנים , סרסורים , ספסרים , עגלונים , כל הככר מלאה וגדושה ערמות שקים , ומאחור –  שוורים ועגלות-משא .
וכי סבור אתה , שאם יוניה לא ישן לילה –  כבר עיף הנהו ?
אך יראה מרחוק מעגן , מיד יצעק למלח : בוא , יורקה –  הרבץ !
יתחוב את ראשו תחת הברז , ויורקה –  הך במשאבה , שואב ושואב , חצי-דניפר ישפוך לו על הקרחת , ושוב מוכן ומזומן יוניה אף לרקוד בחתונה .
עומד הוא על הסיפון וצועק עוד מרחוק : –  מיטב כיבודנו-ס , סטברו לפטריביץ' , מה שלומך ?
רואה אני , כי שמנת –  בקיץ ניסע יחד למרינבד .
–  הוי , קורולפצ'נקו –  מה זה אמרו לי בקחובקה , שוב נולדה לך בת ?
השביעית ?
קרא לה סופיה –  הזמן לשים סוף !
שלום עליכם , מוסיו גרובוקופטל !
חיש-מהר , הבטלן , רוץ ופתח המחסן !
–  לכל איש מוכנה בפיו מלה טובה , וכל אלה עומדים ומתפקעים מצחוק , מוכנים לנשק את ידיו ...
היה היה דניפרו , וכעת , במחילה מכם .
–  בנקים !
–  וכי מה לכל זה ולבנקים ?
–  התחילו להלוות כספים לכל דגי-הרקק .
כנגד ה"רופיט " וובסטר את קובלנקו צמח ערב-רב סמרטוטים קצוצי-זנב – " אדון אכספורטר " , ועליו מכנסיים קרועים ובלויים ואף אלה ממתני דודו .
גם להם עצמם אין מה לאכול וגם לגדולים לא נותרו לא אויר ולא מים .
עת למות , איגנץ אלברטוביץ' !
אך בבקשה ממך , בירש , מות אתה הראשון .
לא-נוח נעשה באודיסה בכלל .
לא יכולתי להכיר את עירנו , כה קלילה וטובת-לב עוד לפני ימים מועטים .
שנאה הציפה אותה , שנאה שכמותה לא ידעה מימיה בירת דרומנו הרך והענוג , שהוקמה בשיתוף רב-עמל-ואהבה בידי ארבעה גזעים עולמיים במשך מאה בשנים .
אמנם תמיד התקוטטו הללו ביניהם וכינו זה את זה בקולי-קולות בשמות-גנאי של נוכלים או בטלנים , יש ונפלו גם תגרות-ידים ; ואולם , עד כמה שזכרוני מגיע , לא היתה קיימת איבת-זאבים אמיתית .
כעת נשתנה הכל .
נעלם הסימן הראשון ליחסי-עין-יפה בין איש לרעהו –  נעלם ההרגל הדרומי לראות את הרחוב כ"בית " , כרשות-היחיד .
כעת עברנו בחוצות בזהירות חששנית , בלילות נחפזנו בהילוכנו ונצמדנו אל הקירות ...
ואולם הענין לא הצטמצם כעת במחלוקת הגזעים בלבד .
כאשר קראנו כולנו , שנתיים לפני-כן , על התקפות-הגבורה הראשונות של אנשי-המחתרת על משלוחי זהב-השלטון , לא פילל איש , עד היכן תגיע בהדרגה הדימוקרטיזציה של שיטה זו למימון מפעלים חסרי-הון .
כעת היא נקראה באודיסה בשם-קיצור " אכס " < ! [ if ! supportFootnotes ] > [ 42 ] < ! [ endif ] > , ושימשה בגלוי    ובפשטות לצרכי מילוי קופתם הפרטית של המתקיפים .
בזמן הראשון , בכתבם מכתבי-איומים או בשלפם אקדח , הם הסתמכו עדיין על איזו " מפלגה " עלומת-שם ; אך במהרה חדלו מזה והתחילו לשדוד בפשטות , ללא צעיף כל-שהוא .
מבחינת תנופת התיאבון הצטיינו הללו בצנע ספרטני : אמנם קרו עוד נסיונות נדירים להעלות נתח שמן מידי עשיר פחדן פלוני או אלמוני , ואולם הצורה הרגילה של " אכס " היה ביקור של זוג בחנות-מכולת והחרמת פדיון-הבוקר בשיעור שני רובל עם כך-וכך פרוטות .
המעניין ביותר היה כי ה"אכס " השתולל בעיר אך ורק בין היהודים : כל קרבנותיו , כשמנים כרזים , היו יהודים , וכפי שנשבעו הקרבנות הללו , יהודים היו גם כל מבצעיו .
" בשני שוטים מצליפים את ההמון היהודי " , כתב בעצבות חברי לעתון , הפליטוניסטן לנושאים רציניים : " בלילה , באלות , האספסוף הזר , ביום –  האספסוף משלנו " .
שמש המערכת אברם הודיעני , כי מבקש לראותני סטודנט אחד , שהציג את עצמו בשם ויקטור איגנטיביץ' .
טוריק נהג בדרך-כלל למעט בביקורים , וביקורו זה אצלי במערכת היה הראשון .
הבינותי כי הענין רציני ופקדתי על אברם לבל יכניס עוד איש לחדר-הקבלה .
ואמנם התברר , כי הענין רחוק מהלצה , אף כי מתחילתו נראה כמבדח .
טוריק הרצה את הדברים בשיטה , לפי סדר זמני המאורעות וגילוייהם , בזה אחר זה , מבלי הקדים את המאוחר , ולהאיץ בלשונו לא היה מן הנימוס : עלם סולידי ומסודר מאוד היה טוריק .
אצל אברם מויסייביץ' נערך אתמול " אכס " .
באו לביתו שני צעירים , האחד , לפי מראהו , מבני המון-העם , השני " משכיל " , הציגו פיסת-נייר חתומה בחותמת ושני אקדחים " הנה עם תופים שכאלה " ודרשו חמשת אלפים , ולא –  מוות .
הוא התבונן בהם , הרהר קמעה ושאל : –  ומניין נודע לכם , כי אני בעיר ?
הרי רק אתמול חזרתי ממרינבד .
הבחורים הסבירו בגאווה , כי ל"ועד " ידוע הכל : זה כוחה של שיטת הריגול .
הוא הרהר עוד מעט , לפתע פרץ בצחוק ואמר להם : –  שמעו , בחורים : הרוצים אתם לקבל לא חמשת אלפים אלא חמישה-עשר ?
לכו את בירש אחי , הראו לו את מכונות-היריה האלה וקחו ממנו עשרת אלפים .
אחר-כך שובו אלי : אם תראו לי עשרה משלו , מוסיף אני לכם מיד חמישה משלי .
עיניהם יצאו מחוריהן ; כמובן , חשדו בו , כי בינתיים יקרא למשטרה .
ובכן , תודה על העצה , את בירש אחיו יפקדו לחוד , ואולם את הכסף –  נא לשים על השולחן תיכף ומיד !
–  א , –  ענה להם , כשמדברים אתכם כעם בני-אדם , אל תהיו-נא " פארחים " .
מלתי –  מלה היא .
כל בנקאי באודיסה יתן על דברתי חמישים אלף בלי קבלה , וכאן שני פרחחים .
הסתלקו מכאן לעזאזל או עשו כדברי .
האקדחים שלכם ?
מצפצף אני עליכם ; מפצצות גם לא אפחד ( את המקומות האופייניים ביותר בסיפורו מסר טוריק על טהרת המקור בם מבחינת הדקדוק ) ואולם אם תשמחו את לבי בענין בירש , הרי זה " כן " שווה חמישה אלפים : בבקשה .
הם התלחשו שעה קלה בקרן-הזוית והחליטו , כי יש לשאול את פי ה"ועד " בטלפון .
הטיפוס ההמוני הוליך את בעל-הבית לחדר השני וסגר אחריו את הדלת העבה , והמשכיל נשאר על מנת לטלפן .
מקץ עשרה רגעים קרא להם והודיע את החלטת הועד : מסכימים , אדוני , אולם בחור זה צריך להשאר עמך בחדר עד שובי מאחיך בירש .
–  אפשר , –  אמר אברם מויסייביץ' .
–  סיגרות הוא מעשן ?
הבאתי משופרא דשופא – " משהו ! "
וכך ישבו להם הטיפוס ההמוני ואברם מויסייביץ' שעתיים , עישנו סיגרות ולאט-לאט פתחו בשיחה ידידותית .
הבחור סיפר , כי אינו נוכל כלל וכלל אלא אדם הגון ויהודי טוב , השתתף בהגנה העצמית בשנת 1905 ואף הביא עמו פלוגה שלמה , והיתה להם אז , באוקטובר לאחר המניפסט , עבודה כהוגן ( בחלק זה של הסיפור חדלתי מלחייך : משהו מבשר-רע התחיל לבצבץ מתוכו ) .
–  בקיצור , כעבור שעתיים חזר המשכיל והציג עשרת אלפים .
אברם מויסייביץ' פתח מיד את ארון-הברזל , הוציא משם בשלווה צרור שטרות-כסף , מנה לעיניהם חמישה אלפים , הרהר רגע והוסיף גם ששי ; לעיניהם חזר וטמן את היתר –  על דעתם לא עלה כלל להפריע בעדו –  וסגר את הקופה .
–  לכו לשלום , –  פטר אותם מלפניו , –  סופכם לסיביר , ואף-על-פי-כן שימחתם את לבי .
מיד לאחר המעשה הזמין אברם מויסייביץ' את טוריק אליו והציג לפניו את השיקולים הבאים .
ראשית , מוזר מאוד , כי הם באו אליו דוקא למחרת שובו ממרינבד : מי יכול היה לספר זאת להם ?
שנית , הם לא שאלו כלל מפיו את כתבתו של בירש :    וההוא רק לפני שבוע-ימים עבר לדירה חדשה .
שלישית , בשעה שהתפאר בן-שיחו מפשוטי-העם במעשי-גבורתו ומסר את התשבחות שנחל מפי מארגני ההגנה , הפליט מפיו כי מוטיה שמו –  ואת השם הזה שמע כבר אי-שם אברם מויסייביץ' באחד הימים .
ואחרון אחרון , בשעה שהשנים התלחשו בפינה , הגיעה , כמדומה לו , לאזניו עוד שם אחד .
–  סיריוז'ה ?
–  לא בדיוק כן , אך גרוע מזה : " סירוז'קה " .
הראיות קלושות , כפי שמר רואה ; ואולם אברם מויסייביץ' מאמין באינטואיציה שלו .
" אנוכי " , אומר הוא , " בעצמי גונב-סוסים ותיק , ודי לי לדעת , איך הוברחה הסוסה , כדי שאכיר בחוש-הריח מי הגנב " .
מוכן הוא לחייב את ראשו , כי המשכיל צלצל לא ל"ועד " אלא למספר 9-62 .
גם טוריק מצדו ערך בבית בירור קטן .
את סיריוז'ה לא מצא בחדרו , אולם חקר בזהירות את פי המשרתת .
היא סיפרה לו , כי סמוך לשעה 11 בבוקר קראו לו ל"פניץ' " סרגיי איגנטיביץ' בטלפון , והוא שילח אותה למשך השיחה מן הקבינט של אבא , בו עסקה אותה שעה בניקוי אבק , וסגר אחריה את הדלת .
את כל הסיפור הזה סיפר לי טוריק בצורה כזו , שהתפעלתי ממנו בעל-כרחי , אם כי דעתי לא היתה פנויה לכך .
מנת הצער בדבריו היתה שקולה בדיוק כנגד מסיבות-הענין , לא פחות ולא יותר , ומנת ההומור –  בדיוק כפי המותר בדרגה זו של צער .
אף לא מילת קיטרוג כלפי אחיו : כאילו דובר באדם חולה , הטעון ריפוי ולא גינוי .
ואלי הוא בא משום זה כי לגבי סיריוז'ה אנכי , בהעדרה של מרוסיה , הנני היחידי אשר ...

כב : עוד ודוי בו בערב הלכתי לשוחח עם סיריוז'ה .
טוריק אמר לי , כי ההורים ילכו לאופירה , וגם הוא עצמו יצא מן הבית , לבל יפריענו איש , ואילו סיריוז'ה אין דרכו לצאת לפני השעה עשר .
ואמנם עוד בפרוזדור הגיע לאזני קולו של סיריוז'ה : הוא נגנן משהו על הפסנתר וזמרר תוך כדי נגינה .
–  פזמון נחמד הביא מכרי מפריס , –  אמר לי בפנים קורנות : Janneton prend sa faucille pour aller couper le joncs.
אומרים , שיר עתיק .
הנה זה כבר כשעה אני מזיע עליו רוצה לתרגמו .
המוצאת חן בעיניך תחילתו ?
–  בא תמוז .
מראש עד שרש בעצים תוסס לשד .
פעם טניה אל החרש לטיל יצאה לבד .
–  לא לשם כך באתי אליך סיריוז'ה : דבר לי אליך , דבר רציני ובלתי-נעים .
–  חכה-נא רגע קט .
קשה מאוד למצוא חרוז אחיד , משותף לכל הבתים .
הנה תשמע : ארבעה פתאם כתרוה : רם כארז כל אחד .
הראשון , בחור צנוע , רק צבט אותה ב ... צד .
בעצם לא בצד , זה רק לאזניך הצנועות : יש לי , לאמיתו של דבר , חרוז אחר , הרבה יותר צביט .
ההמשך עוד איננו מוכן .
–  ובכן , שומע אנוכי .
רק אל נא תכעס , אם אקפוץ תוך-כדי-שיחה אל הפסנתר לפזם את הבית הבא .
מה חדש על הריאלטו ?
סגרתי את דלת חדר-האורחים ואמרתי בכל הפשטות : –  היום ערכו מוטיה בנבק וחברו " אכס " אצל אברם מויסייביץ' ; ועשו זאת בשליחותך .
היודע אתה , איזה סוף צפוי לעסק שכזה ?
הוא עמד לפני , גמיש , יפה-קומה , לבוש ברוב-חן במשהו ביתי-מיוחד , ידו האחת בכיסו , השניה מחזיקה סיגריה .
גבות-עיניו לא זעו אף כחוט-השערה , אך הלך-מחשבותיו השתקף בפניו בבהירות .
מתחילה תמה , מניין נודע לי הדבר , רצה להכחיש ; מיד הבין כי לא כדאי , חייך חיוך גלוי-לב ושאל בנעימת סקרנות מעשית : –  אדרבא , איזה סוף ?
–  כל מה שתרצה , מעבודת-פרך עד מיתת-יריה ועד בכלל .
–  קבלירו , ארבע שנים הסתובבתי במכון המשפטים .
התבואן הנכבד ר' אברהם בן משה ישתוק כסקומבריה , האילמת מלידה , אשר צדוה , מילאוה , טיגנוה , אכלוה , ועיכלוה .
– –  אל תהיה כה סמוך ובטוח !
–  בבטחון גמור !
הרי את העובדה , שהביקור אצלו נערך ביזמתי –  להוכיח לא יוכל .
לעומת זאת ישנם שני עדים אשר הוא הסיתם לערוך התקפת-סחיטה על אחיו , בירש בן מבריקיוס , ואף שילם להם בשכר זה ששת אלפים רובל .
היודע אתה , איזה סוף צפוי לזה ?
זה היה , בלי ספק , הגיון חזק .
את התקפתי הראשונה , על יצר השמירה-העצמית שבו , הדף בהצלחה .
לרגע אבדתי את החוט .
עמדתי והרהרתי על כך , כי היום מדבר הוא רוסית , בלי מלות-הנמל השגורות בפיו , וזה מעצם בואי : האם ניחש מיד כי לא בענין של מה-בכך באתי הפעם ?
–  לא במקרה זה בלבד מדובר כאן , סיריוז'ה , –  אמרתי לאחר שריכזתי שוב את מחשבותי .
–  כעת אין ספק בעיני , כי נתקשרת עם סחטנים בכלל .
שום צידוק לכך אין לך , אינך עושה זאת למען ה"מפלגה " –  ועוד באמצעות מוטיה .
זוהי פשוט שפלות מתועבת .
הוא צמצם את עיניו ואמר כשוקל בדעתו : –  בעצם , יכול הייתי להצביע לפניך על הדלת ואפילו לעזור לך בענין האוטיליזציה של הפתח הנ"ל .
עניתי שוב בפשטות גמורה : –  אל תהיה אידיוט , סיריוז'ה .
הוא משך בכתפיו .
רגעים מספר לא הוציא מפיו אף מלה , רק רקע רקיעות קלות בחרטום-נעלו .
לפתע שפשף את מצחו , קרן כולו , קרץ לי בקורת-רוח יתרה , ישב אל הפסנתר , ובאמרו לי : –  רגע !
–  התחיל לפזם אגב פריטת הליווי : השני באמץ-רוח על החול זרקה מיד .
השלישי , אמן פתוח , לה התיר חגרת-בד .
ורביעי ...
רק הרביעי , בן-כלב , עדיין אינו עולה בידי .
" Ce que fit le quatri è me …" .
חמתי בערה בקרבי .
באמונה , לא עליו היתה חרדתי , ילך-נא לכל השדים והרוחות , אם כך יישר בעיניו : אננה מיכאילובנה , חביבתי הבכירה והראשונה בבית הזה , היא היא שלא משה מלבי כל היום .
כי הרי למענה , פן אבוש להביט בעיניה , אמרתי אז בלוקניה למרוסיה " עד כאן " ולא נגעתי בה : רק למענה , עת לגלות את האמת .
אשה , המחוננת בחוש עילאי של הבנה , הנושאת ללא תלונה קללת חוסר-אונים –  גורל כל האמהות והאבות באותו דור המשבר וההתפוררות ; אשה , אשר העלה אותה אלוהים על גלגל-העינויים , הלאה-מעלה מיום למשנהו ; והנה הנבל המקסים הזה מכין לה עוד סיבוב אחד של הגלגל המותח את חבליה .
הה !
את ניבי-הנמל ידעתי גם אני , את גרועי-הגרועים , את גסי-הגסים שבהם : חשק עז תקף אותי –  לזרוק בפניו את כולם וגם לירוק לתוספת , לירוק ממש , יריקה לחה , וללכת .
אך תודה לאל , עצרתי כוח-תבונה לעשות אחרת .
צברתי בגרוני את צלילי-הקול הלבביים והלטפניים ביותר ואמרתי לו : –  סיריוז'ה , מאחורינו שנות-ידידות כה רבות .
אם אינך שומע , איזו נהימת-כאב מהדהדת כעת בנפשי , הרי חרש אתה !
למען השם , סיריוז'ה !
הוא הפנה אלי לאטו את שרפרף-הפסנתר המסתובב , נשען במרפקו על המנענעים , שהשמיעו קול , והביט לתוך עיני על-פי דרכו , במבט גלוי וישר , בו נשתקפה כל רוחו הממריאה והנועזת .
–  זו הפעם השניה רוצה אתה להצילני , –  אמר , וגם בקולו הדהדה ידידות עמוקה ועצובה .
–  ואני אשאלך שנית , והאמן לי לא לשם קנטור אלא בתום-לב :    מה רעש ?
למה אסור ?
הרי אין כאן גזלת אביון .
אולי באמת חרש אני חרשות מוסרית , אך הרי כך אני מטבע-ברייתי , זה מומי מלידה ולא אשמתי .
–  אך לשם מה , לשם מה ?
הוא הרכין את ראשו והרהר רגע .
אחר-כך התחיל לדבר , כשאצבעותיו מקישות על המנענעים בהיסח-הדעת .
ואת כל נאומו ההוא אזכור מבעד לליווי עמום של צלילי-פסנתר מקוטעים , כשם שאזכור את וידויה של מרוסיה מבעד לאור-הירח ורשרוש הירק .
אם נגנן שלא מדעת איזו נעימה מוכרה , ואם יצרו אותה מניה-וביה אצבעותיו המחוננות , על כל פנים , אף אותי , קשה-ההד לגבי מוסיקה , כבש והכניע בכוח מוזר פכפוכה העצור , ועם זרמה נגרפו ונשתפכו לתוך הכרתי , ללא מעצור , גם דבריו של סיריוז'ה .
–  היינו-הך , ידידי החביב , –  דיבר באזני , –  הרי סופי לאבדון .
אינני מסוגל לחיים .
זה נראה משונה כאשר מדובר באדם כמוני , המלא כרימון חצאי-כשרונות : גם מצייר וגם על פסנתר , גם חורז-חרוזים וגם איש-חידודים וכל מה שתרצה .
אולי זוהי דוקא המחלה , שבכל אשר יגע האדם בידו –  יצליח : כאותו מלך , אשר נגיעת-ידו הפכה כל דבר לזהב , והוא עצמו גווע ברעב .
–  לא נכון , יכולת להיות עורך-דין מצויין ...
–  ואני גם נמנה בין עוזרי אחד הפרקליטים –  אפילו אי-שם רשום אצלי , מי הוא .
אך לא יצא מזה ולא-כלום : אינני מסוגל לעבוד .
אפילו בעבודה קלה לא אוכל לעמוד : לא משום מאמץ –  לשם משחק אוכל לסחוב על שכמי שקים כבדים כל היום ; אך אם אין זה משחק , אם " מוכרחים " –  אינני יכול .
הקראת את וינינגר ?
– " ז " ו"נ " < ! [ if ! supportFootnotes ] > [ 43 ] < ! [ endif ] > ?
מה לזה ולעניננו ?
– " נ " .
יודע אני , זה נראה עוד יותר משונה לגבי בחור רחב-כתפיים כמוני ; גם בהתעמלות יפה כוחי , וגם באותו שטח ספציפי –  אתה מבין –  בהן-צדקי , נורמלי אני בהחלט ; אך לאמיתו של דבר , אשה אנוכי .
עלמה-פרפר , שלא נוצרה אלא לשעשועים ולתפנוקים .
לו נולדתי נקבה , איש לא היה מוכיחני על שלא נוצרתי לעול-הפרנסה : אצלן זה מטבע הדברים , אם רק יש מראה חיצוני מתאים .
מישהו היה מפרנס ומקשט אותי לשם שיפור ביתו והוויתו , ועוד היה מודה לי יום-יום מקרב-לב על שמרשה אני .
היה , כביכול " מאתנן " אותי על דרך אתנן-פילגש ...
התרשני להודות לפניך ?
המלה הזאת " פרנסת-אתנן " , אשר לה צלצול מגונה כל-כך באזני כל גבר אמיתי , אינה צורמת כלל את אזני .
פעמים אחדות כבר עמדתי גם על סף החווייה הזאת .
משום-מה לא נכנעתי עוד ; בעצמי לא אדע מדוע .
אך גם זה יתכן עדיין .
גניחה עמדה בגרוני : זעמי חלף זה כבר , נשאר רק מכאוב קהה וקשה .
אמרתי : –  הרי כאחד האביונים תדבר .
–  ובאמת אביון אני .
לאן משתפך מכיסי הכסף , לא אדע בעצמי .
שתיתי ספל-קפה בעשרים וחמש פרוטות , לא קניתי דבר –  ופרחו חמשה רובל .
גם זו מתכונות אותה גבירונת : אף המגיה השחורה קלה יותר מחשבון הארנק שבכיס .
וזהו פירושו האמיתי של " אביון " : זה , אשר על נפשו רובצת כל רגע הדאגה המגונה והמנוולת –  היכן להשיג ?
בשביל הגבירונת פשוט הדבר בתכלית-הפשטות : תחכך את כתפה בכתף אביה או בעלה או ידידה ותבקש ברוב-חן : תן !
גם אם יסרב לפעמים –  אין בכך , לפחות , משום בושה .
ועלי עניבה ומכנסים , אני נמנה על הגברים .
אבא c'est un chic type < ! [ if ! supportFootnotes ] > [ 44 ] < ! [ endif ] > , בעצמו מביא לי מעטפה בכל 1 ו-15 לחודש , ולי זאת –  כמכת-שוט בפנים .
לא-יוצלח אני ; סופי לאבדון בין כך ובין כך , לא כדאי לטרוח .
שנינו החרשנו .
לפתע התאושש ופתח שוב בדיבור , וליווי-הפסנתר אף הוא צלצל עתה בקול יותר רם : –  אגב אורחא : המבצע הזה בבית ר' אברהם הוא בביוגרפיה שלי הראשון .
באה לי השראת-פתע .
וגם בכספו לא נגעתי עדיין .
בעצם , משום שלא הורגלתי עוד לקבל שטרות-כסף מידי ידידי מוטיה בנבק –  הורגלתי להיפך .
משפט קדום ...
הוא פנה אל הפסנתר והתחיל לנגן ביתר-עיון , כשהוא לוחש משהו בינו לבין עצמו ; שפשף את מצחו ביד אחת , כיווץ את גבות-עיניו , הפליט כלפי בפיזור-דעת : –  סלח לי ...
–  ושוב התחיל לזמרר , מתחילה בשפל-קול , אך מן השורה השניה ואילך –  בבטחה גמורה : ורביעי ...
אך משירנו יש למחק פסוק אחד , פן תנהרנה גבירותינו אל החרש הנחמד .
וכאן נשתנו פניו לחלוטין .
בתנופת רקיעת-רגל נסתחרר כדי שלשה סיבובים יחד עם שרפרף-הפסנתר ונעצר מולי : פניו קרנו משמחה אמיתית ללא-צל , בכוח העביר ציפורן-אגודלו על פני הקלוויאטורה כולה , לכל הדיאזים והבמולים שבה , וקרא בקול : –  מוכן !
המוצא חן בעיניך ?...
ואתה אל תתעצב : בשניה מבטיח אני לך נאמנה –  לא ולא !
זאת –  לא ולא : איני רוצה שתצא ממני בעגמת-נפש .
ואבוד אובד בין כך ובין כך .

כג : בקור אצל מרוסיה רק פעם אחת ראיתי עוד את מרוסיה ( אף כי נסעתי גם אחר-כך להתארח אצלה –  ואחרתי ) .
הרציתי הרצאה באקרמן , ומשם לקחוני סמוילו ומרוסיה דרך הלימן אליהם לאובידיופול .
כמעט נפתיתי לכתוב : " לא הכרתיה " .
אין זו אמת : מרוסיה לא נשתנה אף כמלוא-נימה .
" לא הכרתי " לא את מרוסיה המוכרת לי מקודם , אלא אותה החדשה שבלי-משים שערתי למצוא במסגרת החדשה הזאת .
עד הפגישה חשבתי , כנראה , כך : עכשיו חסר לה משהו מן הדברים שהורגלה בהם , - משמע , ארגיש בה מין רעבון .
מצאתי –  שלא מצאתי דבר .
לא נשתנתה אף כחוט-השערה .
אמנם נעשתה עקרת-בית מעשית מאוד , ואולם בזה לא היה משום אפתעה , כולנו ידענו כי כל דבר , שמרוסיה תבוא לעשותו , יהיה בידה כחומר ביד היוצר .
לפני שנים אחדות היא סרה פעם אל חדרי , ספקה כפיה למראה התוהו-ובוהו ( ולפי דעתי , לא היה שום תוהו-ובוהו ) , נתנה לי סטירת-לחי , חבשה מטפחת לשערותיה , טרחה שעתיים , טיאטאה , ניקתה את הכל , שינתה את סדר הרהיטים , השליכה את כל צילומי הבחורות ( " הראיתם אוסף פרצופי-קרוקודילים , שצבר לו הבחור ? " ) , פרט לשנים , של יפות באמת , ולצילומה היא ( " לדעתי , אני נחמדה מכולם " ) ; ויצא מין גן-עדן כזה , עד שחבל היה לי אחר-כך ליטול את ידי בכיור –  כל-כך ברוב-חן היא כיסתה את הכד במגבת .
אין פלא כי בביתה מצאתי עוד יותר סדר וטוב-טעם ; וכי למשרתת די היה ברמיזה מפיה ; וכי ארוחת-הצהרים היתה טעימה ועל השולחן עמדו פרחים ; וכי התינוק היה שבע-נחת , ורוד , ובשביל י"ח ירחיו –  אף מנומס למדי .
אין פלא , כי גם סמוילו נעשה אנושי יותר , לא כל-כך " גלמי " וכבד-הליכות כפי שהיה .
לא השתוממתי על כך כלל , משמע , גם את זה בלי-משים חזיתי מראש , בהכירי מכבר את כוחה של מרוסיה להכנע את הבריות .
המפתיע היה דוקא זה : היא דברה , צחקה וקרנה ממש כבראשית שנות היכרותנו , עד אותו זיעזוע בגלל רוניצקי .
לפנות-ערב באו לביתם אורחים , איזה יווני-שכן עם אשתו בשם קליופה נסטורובנה , שהיה כנראה בעל מקשות-אבטיחים בסביבה ; וגרמני-רוקח , שבא מגרוס-ליבנטל בכרכרה משלו , הביא אף הוא אשה ושתי בנות –  יפיפיות , מתונות וטפשות .
דובר באבטיחים ובמלפפונים , במחלת השנית וברופא של ה"זמסטבו " : כלומר , בעצם , באותם דברי-חולין ממש , אשר עליהם נסב בימי-עבר הפטפוט בטרקלינה של אננה מיכאילובנה –  ואף-על-פי-כן שם , בימים ההם , עמדו נושאי-החולין בדרגה יותר גבוהה : שם הורגשה קירבת תיאטרון גדול , ימי " חמישי-לשבוע " במועדון-לספרות , אוניברסיטה .
אך מרוסיה גם כאן היתה כדג במים : אף לא נימה מזוייפת אחת בקולה , הכל הרגישו את עצמם בטוב ובנוח , חלל-החדר כולו נתמלא שוב צלילי פעמוניה : כאילו כאן נולדה מרוסיה וכרן גדלה ואינה צריכה עוד בחיים ולא-כלום .
התבוננתי , איך היא נוהגת בבעלה ובתינוקה : לא העליתי כלום , לא היה שום חידוש .
עם סמוילו דיברה , כפי שדיברה בעבר עמי או עם אותם " בחורי-משי " : על דברים של מה-בכך –  בקנטור ועל ענין מעשי –  ברצינות .
בתינוק טיפלה בדיוק כפי מידת-הצורך , באין לו אומנת , אך לא עשתה כלל רושם של אם , הנוהגת בעולל-טיפוחיה סלסול מופרז .
גערה בו , התלוצצה עמו , אם נחבל –  ליטפה אותו , אך בלי תפנוקי-יתר ; וכאשר נרדם אמרה בסיפוק גלוי : " אוף !
נמאסת עלי כהוגן , rince Charmant < ! [ if ! supportFootnotes ] > [ i ] < ! [ endif ] > , מאה רובל אתם , אם לא תקיץ עד ארבע וחצי " .
התמודדה בכל גופה , תפסה בידי ומשכה אותי הגנה , באמרה : –  כלך , במוילו , לבית-המרקחת , אין דעתנו פנויה בשבילך : אנו נמשיך את הרומן שלנו .
שהיתי בביתם יומיים , וכל הזמן , בבית ובגן , הלכתי ככלבלב אחרי מרוסיה .
בבוקר נהגה ללבוש חלוק צבעוני דק : היא קראה לו " בלחון " וטענה , כי בלבוש זה נוח לה ביותר לבשל אוכל בשביל התינוק , ואולם לי נדמה כל הזמן , כי הנה-הנה תאחז אש-הפתיליה בשרוולי-החלוק הארוכים והרחבים .
כי גם למטבח הלכתי בעקבותיה ; " דוד-כבאי הספחת לדודה-הטבחת " –  לעגה לי מתוך צחוק .
כתום האכלת הבן , חבשה סודק לשערותיה האדמוניות , לבשה סינר וניקתה עם המשרתת את הדירה , ואני עזרתי לה –  בעצם ידי הסירותי אבק ממסגרת-הראי המבריקה ; ואולם משטחים בלתי-חלקים משכתי את ידי , וגם למרוסיה לא הנחתי לטפל בהם , כי הרי בין כה וכה אין רואים ולא-כלום .
והיא , אגב המלאכה , פטפטה כל הזמן , קראה לי לא-יוצלח וצחקה , צחוק צרוד במקצת כדרכה .
–  לא אבין , מרוסיה ; הנשתנית או לא ?
היא נמלכה רגע ופסקה , כי לא נשתנתה אלא בדבר אחד .
היא הזכירה לי : בשכבר-הימים , כש"הטפתי לה מוסר " על חירות-לשון יתרה , הסבירה לי את שיטתה במיון דיבורים בלתי-הגונים .
יש דברים " לא-יפים " האסורים בידיעה לילדים ; ויש סוג אחר , אשר לא זו בלבד שמותר לילדים להכירו , אלא אף מן ההכרח שיכירוהו .
בחברה מעורבת של גברים ונשים , אסורים הדברים הלא-יפים מן הסוג ב"ילדותי " איסור חמור , זהו חוסר-נימוס ; אך אלה שלא לילדים –  בבקשה .
–  וכעת , - הודתה על האמת , - אוכל בהיסח-הדעת לשמח את לבך גם בבדיחה מסוג חירויות-הינקות , אף כי אתאמץ להתאפק .
אין זה קל , מבין אתה , בהיותך כל היום עם זאטוט בן שנה וחצי .
כאן משכה אותי לפתע אליה ולחשה על אזני : –  בעוד חמישה ירחים יבוא השני .
–  לעולם לא הייתי מנחש זאת !
היא פנתה לי פרופיל ושאלה בקול עליז , בעקבה אחרי הבעת-פני : –  וכי לא נוסף לי ?
עניתי ביושר כי לא , אך היא הבחינה משהו בעיני : –  למה אתה מחייך ?
פרצתי בצחוק והודיתי : –  נזכרתי .
באחד הימים –  אחרי " הטפת-מוסר " אחרת מפי , על סוג אחר של ...
חירויות , - גם-כן פנית לי פרופיל , אלא שאלת להיפך : וכי נגרע ממני ?
בשכר המזכרת הזאת נתנה לי נשיקה והחרישה רגע כשראשה על כתפי .
–  ואת ה"פסז'ירים שלי אתה פוגש ?
–  שאלה אחר-כך .
אודיסה היתה כמטחווי-קשת , אך מרוסיה נסעה לשם לעתים רחוקות : על-פי-הרוב ביקרה אננה מיכאילובנה אצלה .
וגם כאשר התארחה בבית אחא , לא נהגה להזמין איש מידידיה הקודמים .
היה עלי לספר לה , מי נשאר , מי יצא מן העיר , מה מעשי כל איש ואיש .
וגם זאת סיפרתי , כי , בפגשם אותי , משיחים כל אלה לא בעלומיהם שחלפו אלא במרוסיה .
היא הקשיבה רב-קשב , והדברים נגעו עד לבה , חקרה ושאלה על כולם , נזכרה בדברי-חידוד ומעשה-קונדס של פלוני ובהליכותיו המשונות של אלמוני וציטטה על כל איש בעל-פה את ה"פורטרט " של סיריוז'ה : נכנס כאל , רווי מי-בשם ברגמוט –  ובאולם נפוץ ריחו של אידיוט ...
–  כולם בחורי-חמד , - אמרה בהתרגשות נאמנה ; - חיים נפלאים חייתי בינם , כל איש ואיש מהם מוכנה אני לנשק כרגע –  כמוך .
אל תקנא .
–  ואת , מרוסיה , אינך מתגעגעת כלל ?
–  הרהבתי עוז לשאול .
–  לא , - ענתה בפשטות מתוך מנוד-ראש .
–  הרי זה היה מעין רחיצה .
להשתכשך בים –  נחמד , אולם השתכשכת וחסל ; ולאחר שיוצאים מן המים ונועלים וחובשים ולובשים את הכל , מי זה מתגעגע על המים ?
היא הראתה לי חדר קטן המשמש לה כעין בודואר ( " מאורתי הפרטית " ) ; שם ראיתי על השולחן תצלומו של רוניצקי , ואולם הפעם היא לא דיברה בו ; וגם אני נמנעתי מכך .
למחרת , אחרי פת-השחרית , נסע סמוילו לאודיסה לקנות משהו ואמר , כי ישוב אחר חצות : בבית-המרקחת היה לו שוליה-עוזר .
אף-על-פי שהוא נעשה חביב לאין-ערוך ממה שהיה , בלעדיו הרגשתי את עצמי הרבה יותר חפשי .
לא כן , לדעתי , מרוסיה , - אך , כמובן , היה לה יותר פנאי לדבר אתי ביחידות ; ואולם דיברה בדיוק כקודם .
בשעה עשר שכבתי לישון –  צריך הייתי לנסוע עם-שחר ; ונרדמתי עד-מהרה .
העירני בכי הילד ; כעבור רגע נשמעו מן החדר ההוא צעדי רגליים יחפות וקולה המשדל של מרוסיה .
אם כי טענה עם התינוק בשפל-קול , שלא להעירני , הגיעו כל המלים לאזני בבהירות , - אלא שמחציתם לא הבנתי בן כה וכה ; כל אלה נאמרו בלשון אותה הארץ הקסומה , אשר לשם נושאים מאתנו האלים את העלמות לאחר גלגול-הפלאים של האמהות הראשונה .
אמנם , לפעמים היו המלים רוסיות , אך כאלה שלא שמעתי מימי : " חוטון-משי כספסף " , " גחלילונת " , " ורדודון שלי " ...
אחר נתנה קולה בשיר חרישי : ביו-בי , אל פחד !
לכל זר " קדחת " , ולילדנו –  פת בדבש , פן יבכה ופן ירעש .
סוף-כל-סוף נתפייס התינוק ; הרגליים היחפות רשרשו לקראת דלתי ומרוסיה לחשה : –  אתה ישן ?
עניתי .
היא נכנסה , במחלפות ובאותו חלוק - " בלחון " מעל לכתונת , אמרה " זוז-נא " , ישבה בקיפול-רגלים על המיטה והתחילה לדבר : –  מן הדין היה להביע צער על שהעירונו אותך , אך בעצם שמחה אני מאוד .
כל זמן שנענעתי את התכשיט הזה , התפללתי לאל שתיקץ .
משום-מה , במשך שעה אחת זו התגעגעתי עליך יותר מאשר מבריאת-העולם .
לא השלמתי , כנראה , את פרידתנו .
אלוהים יודע , מתי אשוב לראותך , - עלומי שלי ...
החשכה לא היתה שלימה , מן החוץ זרם באלכסון אור פנס-נפט .
היא נעצה בי עינים סוקרות ; הושיטה ידיה , החליקה בלוריתי , אחר-כך אחזה באזני ; נזכרתי , קראתי אי-שם , כי ברומא העתיקה נהגו הנשים , בתתן נשיקה , לאחוז את האיש בשתי אזניו –  מרוסיה גחנה במקצת באילו אמרה לנשקני , וכבר נפלו מחלפותיה על מצחי ; ואולם שינתה את דעתה , זזה ממני , ציוותה : " הב לי עוד כר " , הניחה אותו מאחורי גבה ונשענה עליו .
אמרתי לה , לא על מנת לעורר אותה להכחשה , אלא בתום-לב : –  למה לך עלומים , מרוסיה ?
הרי טוב לך בעלומיך החדשים האלה , טוב מאה מונים : לא אדע , איך התרחש הדבר , ומקודם לא הייתי מאמין בו , אך נדמה כאילו לא נוצרת אלא לחיים אלה , וכל השנים התקנת את עצמך לקראתם , אלא –  על-פי דרכך .
וגם אמא ידעה זאת –  היא ניבאה באזני זה כבר , אם כי לא פירשה בשם במוילו , כי כך יהיה הדבר .
מרוסיה החרישה מעט , אחר-כך ענתה : –  אמא –  פיקחת מאין כמוה .
מעולם לא דיברתי עמה על כך –  והיא ידעה זאת עוד לפני .
–  ואת בעצמך ידעת מכבר ?
–  בחיי , לא אזכור .
תמיד .
אבא הביא אותו בעודני גימנזיסטית , ואני הכנתיו לבחינות .
והוא עשה בי רושם כביר ביכלתו להתרכז בעיקר ולסלק את הטפל , לא תרמהו ולא תפתהו .
נשמה שכולה מתכת ; או , אפשר , אלון .
עוד אז בודאי גמלה החלטתי ; אך את הרגע לאשורו לא אזכור .
לפתע פרצה בצחוק : –  היודע אתה ?
סמוילו על פי דרכו –  פיקח שנון כאמא ( זו להם תורשת-דם –  הרי הוא מקרוביה ולא מקרובי אבא ) .
פעם אמר לי : " לו נסית במשחק-פלירט עמדי , הייתי עוזב אותך לעולמים .
מה שקנדסת עם אחרים לא איכפת לי , ועמי –  אסור .
לא איכפת אם ישרוק אדם ברחוב –  העיקר שיבין , כי אסור לשרוק בבית-הכנסת " .
אחר-כך תיקנה , מבלי הביט בי : –  הוא אמר כך : " לא איכפת לי , מה עם אחרים –  פרט לרוניצקי . "
קולה רעד במקצת .
באורח אינסטינקטיבי הוצאתי את ידי מתחת לראשי והושטתי אותן לקראתה –  היא שילבה את אצבעותיה באצבעותי ולא הרפתה מהן זמן רב .
שנינו שתקנו –  אי-שם קראתי , או בעצמי המצאתי וכתבתי פעם ביטוי כזה : לשתוק פה-אחד : זו שתיקה , כאשר המחשבות של השנים דובבות מאליהן אלו לאלו .
לכן היה זה לא לפתע-פתאום , אלא כתוצאה הגיונית וטבעית ממהלך השיחה האילמת ואף בנטילת-רשות אילמת ממרוסיה , כאשר שאלתיה : –  מה היה אז בעמק לוקניה ?
מרוסיה גחנה ושכבה לצדי , אימצה את שתי זרועותי סביב עצמה , את ידיה שרגה לתוך שערותי , הצמידה שפתיה אל אזני ולחשה : –  דבר נורא ואיום .
נסעתי לשם כאחוזת-דיבוק , רצתי במורד התלול כמטורפת : ידעתי כי זה הסוף , מקץ רגע אהיה אשתו של אליושה , כך רצוני וכך צריך להיות , ישטוף-נא אותי הכאב והפחד ויתמוטט-נא הכל לעולמים .
והוא שאמרתי לאליושה , למטה , בעצם המקום בו שפטת אותי ומחלת לי ; ואף לא אמרתי –  ציוויתי .
ופתאום –  לא אדע אפילו להסביר זאת –  כאילו פקע בי איזה קפיץ , והנה אני לא אני , והכל לא שתמול-שלשום , וזרים אנו זה לזה תכלית זרות .
הוא עוד הושיט אלי את ידיו –  ומיד נרתע , ומיד הבין את הכל .
לא הוסיף מלה , הוליכני למעלה , מצא עגלון , הסיעני הביתה ; זוכרת אני , כי שיני נקשו בפי .
על יד מבוא-הבית עזר לי להוציא את המפתח מן הארנק , בעצמו פתח את הדלת והסיק את המגבעת .
רציתי לומר " מחל לי " או אפילו אחרת " מחל לי למען ישו " –  הרי חצי-שעה לפני-כן הייתי כבר , בעיני נפשי , מנוצרת ומקודשת לו בבית-יראתם .
אך לא אמרתי מאומה ואף הוא לא אמר דבר .
מרוסיה נרתעה ממני בקפיצה , ישבה שוב , נשענה על אותו הכר השני וזקפה ראשה כלפי מעלה ; אחר-כך הרימה את ידיה והסתכלה בהן שעה ארוכה לאורו האלכסוני של פנס-הרחוב .
–  העצם , - אמרה בקול רם ואדיש , והצטחקה אפילו , - בעצם , הרי ידי מגואלות בדם .
–  אל נא תדברי הבלים , - עניתי לה בכעס .
–  הו , אין זה מענה אותי כלל .
–  היא דיברה באמת בשלווה גמורה .
–  אולי משום שחיים אנו בזמן כזה : אקדחים , תליות , פרעות על כל שעלת .
הדם אינו מפחידני .
איני חרדה אלא על אמא .
לא הבנתי : - על אמא ?
מה הענין ?
היא הסבירה לאט , באתנחתות ארוכות , בחפשה אחרי מלים .
ושוב דיברה בשלווה גמורה , מבלי הרגיש , כנראה , בהדי-האימה , שעוררו בי מחשבותיה המוזרות .
מוזרות ?
חוששני , על כל פנים , כי לא מפתיעות ביותר : זה כבר כמה פעמים נפלט מפי בסיפור הזה השם " ניאוביה " , וכעת לא אזכור עוד , אם נולד אותו שם בהכרתי רק לאחר שיחה זו וכל מה שבא אחריה –  או שגם הוא , כתחושתה של מרוסיה , גמל הרבה יותר מוקדם , " ככה " , " משום-מה " .
–  ככה , משום-מה , - דיברה מרוסיה .
–  משום-מה תרדפני ההרגשה , כי כל ילדי אמא –  תהיה אחריתם מרה ; כלומר , כולם מלבד טוריק –  טוריק אינו משלנו .
הנה כבר אבד מרקו , בצורה משונה , כפי שלא אבד שום איש לפניו .
ליקה –  ליקה היא תליין עד שרשי שערותיה , עד קצות צפרניה המכורסמות ; את מי תחנוק , ואם אחרים יחנקו אותה , לא אדע , אך בעצם זה-כבר מחקתיה מן הרשימה .
וסיריוז'ה –  סיריוז'ה משעני פעם אחריו לבית-מרזח קווקזי , שם רקד צ'רקס אחד כשחמישה פגיונות תחובים בפיו : הרי זהו סיריוז'ה בכבודו ובעצמו –  אוי , יידקר .
והגורע מכל : אמא יודעת זאת , אמא מהרהרת בזאת תמיד .
שתקתי , מדוכא עד כדי כך שאף לא נסיתי לשסע את דבריה באיזו הערת-גערה נאותה – " איזה הבל ! "
או כיוצא בזה .
–  מלבד טוריק , - חזרה על דבריה .
–  ועוד השמטתי את מרוסיה .
אני –  חיונת בלי צפרניים , לא אחנוק איש , וגם פגיונות אינם מצויים בביתנו .
אך תהרגני-נא –  לא אוכל בשום אופן לתאר את עצמי בדמות זקנה או אפילו גברת באה-בימים .
האם היה זה שיר משלך , שקראת פעם באזני : " לילך-תפארת , זר-אביבך השלכת ללא-מזכרת , כי עת-אביב עברה . " ?
סוף-סוף התגברתי על מבוכתי : –  תודה על הכבוד : כן , משלי .
ואולם מתברר , כי את , חביבתי –  בעלת-היסטוריה חשאית .
הידרופטיה דרושה לך : רוח-שטות כזו אחת דתה –  קיתון-צוננים ; או משיכת - מחלפות הגונה .
ואולם מרוסיה מילאה כבר פיה צחוק , בפרעה את שערות-ראשי : –  אכן צדקת .
בודאי בעצמי לא אאמין בכל אלה –  אלמלא כן , לא הייתי חיה חיים שאננים כל-כך .
בבוקר אשכח את כל מה שניבאתי באזניך .
אמרתי : - הרוצה את שאגיד לך , איך " פתרתי " אותך , כאן , ביומיים אלה ?
–  רוצה .
–  אז אמרת לי בלוקניה : אילו היה לי כשרון זמרית , או כשרון אחר כל-שהוא , כי-עתה התחבאתי מעיני העולם כולו , יחידה לנפשי או עם אלופי ואדוני .
ואני שואל : שמא ישנן נשים , אשר להן פסגת-השירה , שיר-השירים –  הם התינוק והבעל , ובכלל כל האמבט הזה של שלווה ענוגה , בו את שרויה ?
– " תודה על הכבוד " , - חיקתה דרך-קינטור את תשובתי מקודם , אך הבעת עיניה היתה רצינית .
–  המבינה את , - עמדתי על שלי , - היה היה אדם , אמן מלידה , ולא ידע כי אמן הוא ; רק משום-מה לכלך תמיד את כל הקירות בציירו עליהם ערבסקות .
והנה מסרוהו פתאום לידי מורה ומדריך , נתנו לו יריעה וצבעים : יום תמים מלוכלכות בצבע ידיו ופניו עד האף ועד בכלל , ואין הוא צריך עוד ולא-כלום בכל העולם ומלואו .
או היה היתה עלמה , ובנפשה , מלידה , אוצר בלום , אוצר-תועפות , של חיבה ; והתיזה את החיבה הזאת ניצוצות-ניצוצות ימינה ושמאלה , מבלי ספור ומבלי חוס ומבלי שאול אם כדאי , עד אשר – –  עד אשר נפלה לאמבט ?
יתכן .
היא פיהקה וקפצה מעל המיטה .
–  בבאחת אין ספק : לבושי מתאים הרבה יותר לאמבט מאשר לביקור .
וגם חזרנו שוב אל תחילת-התחילות –  אל המעשה בכיבורתך ש"התיזה נצוצות חיבה " .
ובכן , מעגל-הנושאים נשלם , ואני הולכת לשכב לישון .
בבוקר אשקה אותך קפה ; רק לחניות לא תהיינה עדיין , אך אקלה לך צנימים .
איך מבכר אתה את הביצים –  רכות או חביתה ?
ואולם עוד רגע שהתה על יד מיטתי , בתיתה לי ידה לפרידה ; הביטה בי מהורהרת , כשהיא מרכינה את ראשה לצד ומדגדגת את שפתיה בקצה העבות של אחת מחלפותיה ; שוב , לכאורה , רצתה לגחון אלי וחזרה בה .
–  על מה זה תשתקי שתיקה הססנית כזו , מרוסיה ?
היא לא ענתה , חילצה את ידה והלכה אל הדלת , אך ליד הדלת נעצרה שוב והסבה אלי את פניה .
–  על מה ?
היא צחקה וענתה לי כך כאילו שוב היתה בת-עשרים , שוב –  חתלתול אדמוני במופטה , לא למדה דבר ולא שכחה דבר : –  אודה ואתוודה לפניך .
עמדתי והרהרתי : אולי צריכה הייתי להפרד ממנו באופן מיוחד –  שמא באמת לא נתראה עוד ?
ואולם , כפי שעיניך רואות , שניתי את דעתי .
אני ואתה החמצנו כבר את כל המועדים ; ובכלל לא צריך , ישאר-נא הכל כפי שהיה .
מונה וואנה ( כאן פיהקה שוב ) משתחווה אפיים לז'ופרוא רידל ; אך , כמדומני , בלבלתי כאן שתי אופירות שונות .
ישן , חביבי ; " חלום אותי " , אם מותר להתבטא ככה .
היא יצאה .
אי-שם דפק האורלוגין שעה אחת אחר חצות ; אחר-כך שמעתי , כיצד ירדה לקומה התחתונה , על בהונות-רגליה , אך כבר לא יחפה –  כנראה , אמרה להמתין לשוב בעלה .
אחר-כך בא סמוילו ; אחר-כך נרדמתי .
בבוקר הם הלעיטוני קפה , חביתה , צנימים חמים , וליווני שניהם ברוב-חביבות .
כרכרה הסיעתני עד ליסטדורף , משם בקרונית-טרם הגעתי עד פונטן הגדול ועד אודיסה , ולמחרת נסעתי לפטרבורג .

כד : מדמואזל וסניור באותה שנה נערכו בפטרבורג הופעות לינה קבלירי ; מישהו פיתני ליהנות מזיווה של יפיפיה מפורסמת זו , ספק ב"לקמה " ספק ב"טאיס " .
לאמיתו של דבר , לא מישהו אלא ידי ותיק , אשר כבר הזכרתיו פעם או פעמיים בסיפורי זה מבלי פרש בשמו ; וגם כעת אין לי הרצון לפרשו .
הוא הוא שאמר לי באחד הימים , כי ה"דריפקות " הגוצות , חברותיהם של האכסטרנים המהפכניים משנת 1902 , לא היו אלא בנותיה המחופשות של יהודית הקדומה ; והוא הוא שמקץ שנה , או פחות , אחרי אותה הופעת לינה קבלירי , מצא את רצו על גרדום-המלכות ליד ססטרורצק .
לפי שעה התגורר בעיר-הבירה בעילום-שם ; איש-אודיסה מלידה , חברי לגימנסיה , הוא הציג את עצמו כאיטלקי , כתב עתון רומי שמרני , שאינו שומע רובית כל-עיקר ; דבר איטלקית כיליד-פלורנץ , צרפתית –  בארצנט איטלקי המחוקה להפליא , בלבל וצבע את שפמו , חבש מגבעת קשה ונשא סיכה גנדרנית בעניבתו , - בקיצור , שיחק את תפקידו ללא-פגם .
כאשר נפגשנו לראשונה אי-שם בעיר-הבירה , אף אני , שישבתי עמו שנים על שנים על ספסל אחד ( וגם פגשתיו לעתים קרובות אחרי-כן , ואפילו לא מכבר ) , פשוט לא הכרתיו ואף לא חשדתי בו כלל : עד כדי כך הפליא לשלוט במראהו , בקולו , בתנועותיו .
הוא בעצמו גילה לי את סודו –  באחד הענינים נזדקק לעזרתי בחוץ לארץ ; אך גם אותי כל-כך כבש ומשמע כושר שליטתו בעצמית , עד שגם ביחידות לא פניתי עוד אליו ברוסית .
הוא היה חובב-אופירה מופלג וחסידה הגדול של לינה קבלירי ; ומלבד זאת –  הסביר לי מבלי הניד עפעף – " הרי היא בת-ארצי " .
–  יכול אדוני ( ברוסית דיברנו זה אל זה בלשון אתה ) לקרוא לי בוגד , - לחש באזני בשעת ההפסקה , - ואולם הגברת בתא ההוא יפתה אפילו מלינה .
העפתי מבט לעבר התא ובנפשי הסכמתי עמו ; ואף לא התפלאתי –  זה מכבר ידעתי , כי קשה לפגוש עוד יפיפיה אחת דוגמת גברת זו שבתא ; אני , לפחות , לא פגשתי לא לפני ולא אחריה .
היו לה שערות ופרופיל של פסל יווני , האף והמצח –  בקו רצוף אחד , וכתפי-ההוד ( שזכרתין עוד ברזונן הבתולי ) היו משופעות כצורת האמפורה במקום שבית-הקיבול עובר בהדרגה לצוואר-הכלי .
שערותיה עוטרו דיאדמה , משהו הבריק גם על חזה .
את שמלת-הערב ה"בלתי-צנועה " , לפי קנה-מידת הימים ההם , מעשה ידי אומן גדול , לבשה כלבוש אחד מאתנו חולצה , בפשטות של רגילות , מבלי דקור את העין .
" חיתה בבומונד " –  נצנצה במוחי מימרה מזכרונות העבר .
לזרועותיה החשופות לבשה כסיות גבוהות ; חשבתי בלי-משים : והצפרניים שבתוכן –  העודן מכורסמות כפי שהיו או גזוזות ונסורות כדקדוקי המניקור ?
את עיניה מתחילה אל ראיתי , היא ישבה בפנותה אלי את צדה ; אחר-כך הסבה את ראשה , אגב מענה לבן-לווייתה הלבוש פרק , ונתגלו לי עיניה , כחולות שבכחולות , מן כחלולית שלא היתה ולא נבראה לפניה .
אולם את צבען זה זכרתי , והחדש שהדהימני היה משהו אחר : הבעת העינים הללו .
לא מומחה גדול אני לקרוא בפנים ובמבטים , אך כאן נהיר היה גם לסומא , כי בעינים האלה כתובה במפורש אהבה עצומה : אהבה מוזרה , נדירה בחיי-יומיום , רעבתנית , תקיפה , אי-סבלנית , אכזרית , ובו בזמן ענוגה ונכנעת .
אחר-כך היא העיפה מבט על האולם ; שכני החווה לה קידה , היא הנידה ראשה באדיבות רוממה , וכאן נפגשו עיני בעיניה .
לבי לחש לי : אל תברכנה לשלום , אין היא רוצה בכך .
ואמנם מבטה דלג באדישות ממני והלאה .
אך ברגע זה הפנה את ראשו בן-לווייתה , אשר מקודם ראיתי רק את גבו , ובלי-משים הפלטתי את שמו : –  דוטורה ורניצ'י ?
–  כך ?
–  שאל שכני בסקרנות , - מר מכיר גם אותו ?
ואותה –  היתכן כי לא הכירה ?
ורניצ'י , בראותו את שנינו , נדנד ראשו בשמחה , ובתנועות-יד התחיל מזמיננו אל תאם .
לי לא היה כל חשק לכך , ראשית-כל בגללה , ומלבד זאת –  הרי יכלו להמצא באולם מכרים , אשר משלח-ידו לא היה להם בחזקת סוד .
ואולם שכני הפליט מתחת לשפמו קללה רומית : –  Accidenti a Li mortacci sui.
–  אני מוכרח ...
–  יגיד לו מר , כי עלי לטלפן למערכת , - בקשתי ממנו , - או כל מה שירצה , ובלבד שיחלצני מצרה זו .
וגם הסיניורה שלו –  ספק גדול אם לבה מתגעגע עלי ביותר .
אחרי ההצגה נגררנו שעה ארוכה במרכבה למסעדה " וינה " , והוא סיפר לי על הזוג הזה .
לפי מעמדו כעתונאי שמרני היה מבקר אצל ורניצ'י בפריס , אשר אף הוא , כמובן , הציג את עצמו כנציג " המעצמה השביעית " ; ולפי מקצועו האמיתי , המהפכני , ידע היטב את מקצועו האמיתי של מכרי מרומא .
–  אדוניו , - אמר , - מחשיבים אותו מאוד ; ולפי דעתי הוא –  מה שאמר פעם ביסמרק אל נפוליאון הקטן : " אפסות כבירה , שטרם הוכרה . "
–  מדוע אפסות ?
–  אפילו על פי זה : לא יאומן –  אך עד היום אין לו מושג על כך שמדמואזל לפרוואנש –  בת-ארצו של אדוני !
נזכרתי כי בברן , כאשר נפגשנו בבנק ואחר-כך ישבנו בבית-קפה , שמה לא פורש והיא מיד הציגה את עצמה לפניו כבת-חוץ .
כעת נתברר מסיפור ידידי , כי זה מכבר היא נחשבת בפריס לידידתו הרשמית של ורניצ'י , נוסעת עמו בתורת " מזכירה " לכל מיני פינות באירופה , ככל אשר ישאהו שירותו הבלשי –  ושמה מדלן לפרוואנש ואפילו דה-לפרוואנש ; וגם תעודותיה בסדר , היא קיבלה רשיון-כניסה חוקי לרוסיה .
–  ורוסית אינה יודעת אף מלה : כמוני .
הוא החריש רגע , ואחר-כך גחן לפתע אל אזני , ובפעם הראשונה במשך כל החדשים הללו לחש ברוסית : –  אשה גדולה .
את בני-מינה , לאחר המהפכה , רושמת ההיסטוריה על לוח-זהב .
כאן התפלאתי עוד יותר ונתתי בו מבט שואל .
ואולם הוא ניענע את ראשו כמי שאומר : אל תשאל , איני בן-חורין לבאר ; ואף את מה שאמרתי לך כרגע –  השכח מלבך .
את שארית הדרך עשינו בשתיקה ; ואני , ביני לבין עצמי , נסיתי לבנות משברי-דברים את דמותה של ליקה החדשה .
על לוח-זהב ?
לזה יתכן בפיו רק פירוש אחד : ליקה מוסיפה לעבוד למען איזו מחתרת .
ובו בזמן –  דיאדמה , מחרוזת יקרה , פילגש למין-חולדה זה ...
ובמה , בעצם , עוסק הוא ?
בן-חוץ , שאין בכוחו לגנוב דעת איש מן האמיגרציה הפוליטית –  מה בצע בו לבולשת , בשביל מה משלמים לו כסף ?
אך ברור , כי משלמים ; והוא , לכל הדעות , יד-ימינו של מ .
מ . , אותו משומד חביב ונוח-לבריות , המסולא בפז בעיני ה"אוכרנקה " הרוסית .
משמע , גם ואניצ'י מביא להם תועלת .
אך מה עושה כאן ליקה ?
איזה תפקיד משחקת על יד הברנש המפוקפק נפש מוזרה זו , שבעבר ידעה להענות רק לקולות איבה נוקמת-ונוטרת וכעת דבקה בגלוי באדם טמא זה ?
שום דבר לא העליתי בידי , הקווים הסותרים לא נצטרפו לתמונה .
היתה לי רק הרגשה עמומה , כי נגעתי באיזה סבך , אולי אפילו קדוש , אך לא-טהור .
אולם - " וינה " , כרגיל בלילות , היה מלא מפה אל פה .
אינני זוכר , איך בילינו שם את הזמן , מי נלווה אלינו ומדוע איחרנו כל-כך לשבת שם ; אזכור רק , כי בן-לווייתי שיחק גם בחברה את תפקידו , תפקיד בן-חוץ , להפליא .
היה אפילו מקרה כזה ( אולי לא בפעם ההיא , אך היינו-הך ) : בא מעבודת-לילה עתונאי אחר , אף הוא בן-אודיסה , אף הוא חברנו לכיתה בבית-הספר , ישב אל שולחננו ובילה עמנו שעה ; הצגתים איש לרעהו , שימשתי להם תורגמן ; פתאום , באמצע השיחה , אמר לי אורחנו : - האינך מוצא כי יש בו דמיון-מה ל"ל " ?
–  ואני הסכמתי , כי אמנם כן ; והאיש הלך , מבלי שעלה על דעתו כלל , כי זהו " ל " בכבודו ובעצמו .
לפתע , והשעה כבר מאוחרת מאוד , עברה רחישה בקהל , הצווארים נזדקפו , היושבים כשגבם לדלת –  הפנו ראשיהם .
גם אני הפניתי ראשי –  מטר ד'אוטל הוליך בצורה חגיגית אל שולחן פנוי את ליקה ואת ורניצ'י .
על כתפיה התנוסס איזה מעשה-פרווה , עשיר מאוד למראה , והיא צעדה תוך שתי-וערב של מבטי-התפעלות בשלווה ובשויון-נפש .
מלוום כבר הצביע , בתנועה כלילת-נימוסין , על איזה שולחן מן המכובדים ביותר , אך ברגע זה ראה ורניצ'י אותנו .
הוא זינק לקראתי בצורה אכספנסיבית כדרכו , שוב ניער את ידי בשתי ידיו לאין-קץ , במשך רגע הספיק לשאת נאום ארוך על רוב-שמחתו לפגישה זו ולבסוף הצביע על ליקה : –  כלום לא הכיר אדוני את מדמואזל מדלן ?
הרי הוא הוא שגרם להיכרותנו .
–  שלום , מסיה , - אמרה בצרפתית והושיטה לי יד ; קולה היה אדיב ואדיש , עיניה הביטו בי בשקט ובבטחה .
גמגמתי : –  מדמואזל דה-לפרוואנש נשתנתה כל-כך ...
–  כאן נזכרתי , כי במקרה כגון זה , במעמד סיניור איטלקי , מן הדין לשלב מחמאה , והוספתי : הכוכב היה לשמש –  או משהו מסוג זה .
–  התרשונו לארוח לכם לחברה ?
–  שאל ורניצ'י .
–  מרסי , מטר ד'אוטל , אנו נשאר כאן .
בלבי הבלגתי כבר על החשש , פן יראו הבריות אותי , עתונאי ליברלי , בשכנות ידידותית כזו עם אדון , אשר שמעו אולי הגיע גם לאזניהם .
אך עצם התסבוכת שנוצרה כאן כיסתה אותי זיעה קרה .
אל שולחני יושבות שתי מסכות , ושלשתנו יחד משטים ברביעי ; אמנם הוא ראוי לכך , לא חב לי עליו , אך האוכל אני , טירון גמור , לעמוד בתפקידי במשחק-ביום זה ?
ולשם מה ?
מה , בעצם , לי ולהם ?
במוחי נצנץ הרעיון להתנצל בפניהם , באמתלת עבודה דחופה , וללכת ; אך הכל יודעים , כמה קשה הדבר .
שחקני להקת-סולובצוב , שהייתי מעורב עמהם בשכבר-הימים באודיסה , הסבירו לי לא אחת , כי הדבר הקשה ביותר על הבמה הוא –  לדעת להסתלק , לצאת ללא מכשלה , מבלי התרל בדבר ; בחיים מסובך הדבר עוד יותר מאשר על הבמה .
נשארתי , אזרתי את כוחי והחלטתי למעט בדיבור , לבל אכשיל בפליטת-פה את האודיסאים המחופשים שלי .
הדבר עלה בידי בלי קושי רב –  ורניצ'י דיבר ללא-הרף , לשון ידידי שיתפה עמו פעולה , ובהשתתפותי אני לא היה כמעט צורך .
ורניצ'י נתגלה כאיש-שיחה מעניין ומקסים .
על מה סיפר , כבר לא אזכור , כמובן ; ואולם היתה כאן גם המדיניות העולמית וגם כל חידושי ספרות-המערב , ושקיעת אליאונורה דוזה , ובית-מדרשו של מרינטי , ועשרים אנקדוטות במלכים ומיניסטרים , כל אחת מבדחת מקודמתה .
בו בזמן הוא בחר מתוך רשימת היינות איזו מרקה מיוחדת במינה , אשר לשמעה נזדקף מטר ד'אוטל מרוב יראת-כבוד .
כל משפטיה-הקדומים של נפשי הקרתנית התיללו פה-אחד בקרבי : לשתות מבקבוקו ?
אך כאן עמד לי ידידי : הוא הודיע נמרצות , כי בעלי-השולחן –  אנחנו , ואין לערער , " כאשר נפגש אצלכם בפריס , תגמלו לנו " ...
אבן נגולה מלבי , ומרוב-שמחה הרביתי לשתות מכולם ; הזמנו בקבוק שני ושלישי , ולאט-לאט חלפה מבוכתי כליל .
זכור לי רגע כזה : ליקה שוחחה עם ידידי , ורניצ'י אצה להגיד לה דבר-מה והניח ידו על ידה .
היא הסבה אליו את ראשה והקשיבה , אך הביטה לא בפניו אלא בידו : ושוב נשתקפה בעיניה ובכל פניה אותה ההבעה " שלך אני " , עריצה ונכנעת , עבדותית ורודנית כאחת , שהדהימה אותי קודם בתיאטרון .
" רבונו של עולם ! " , הרהרתי , בטרחי לשוא על פתרון חידה זו , - " מאוהבת כצוענית , - וגם כוזבת לו כצוענית ?
מה יש כאן ? "
הוא אמר לה מה שאמר , הוריד את ידו ; היא שבה לדבר עם ידידי על טהרת הצרפתית –  מסיה , מדמואזל .
ורניצ'י הפנה ראשו אלי , אך תחילה החריש ; פתאום תלה בי את עיניו , ועל אף הדעה הקדומה שבלבי , היה זה מבט לבבי ותמים של בחור טוב וגלוי-לה מאוד .
–  אדוני –  אמר בשפל-קול –  זיכני , שלא מדעתו , באושר לכל ימי חיי .
כנראה , היין הביאני לידי התרגשות : דבריו ממש נגעו עד לבי .
נכלמתי בנפשי על חטא שלא חטאתי : לא ידעתי כבר להבחין , מי מן המרמים מפליא להערים על רעהו , מי למי מעמיק לכרות בור , אך , על כל פנים , אשר ל"גוי " הזה , יהיה אשר יהיה , הרי אותו עוזר היום לרמות אנוכי .
" אושר לכל ימי חייו " ...
בעצם , כיון שהוא מסב לשולחני ושותה את ייני , מן הדין היה לרמוז לו , לפחות , כי לא לאורך-ימים הוא אושר שכזה , כי אי-שם בכסת-מיטתו תקועה כבר מחט חלודה –  לא אדע מהי , אך החלודה ארסית , והסוף יהיה מר .
–  כמובן , לא אמרתי לו ולא-כלום , בשתיקה הנחתי לו ללחוץ שוב בחזקה את ידי , והבלעתי את מבוכתי בכוס חמישית או ששית .
ולבסוף אזכור גם רגע כזה : ואניצ'י וידידי יצאו ונשארתי עם ליקה בלבד .
ישבנו זה מול זו ; היא רמזה לי למקומו של ורניצ'י – " יקריב-נא לשבת " .
ציתי .
סביבנו המתה המולת-גילופין , איש לא שם עוד לב לשולחננו ; היא אמרה רוסית , כמעט באפס-קול : –  המכבר יצא מאודיסה ?
עניתי , באותו קול עמום , כי כולם בריאים ושלימים ( ההיה עוד מרקו בחיים ?
לא אזכור ) ; וכן עלרודות מרוסיה ותינוקה באובידיופול .
–  אני רושמת לו " טוב מאוד " , - אמרה , - מתחילה חששתי לאיזו פליטת-פה מצדו .
גם לבני-הבית אל יספר על פגישתנו .
צלצול קולה , אף כי דיברה עמי באותו רגע על סודותיה , היה כמאז ומתמיד , קר ומרחק –  עלה על דעתי : " ממש כקול גבירה , המצווה על שפחתה להוציא את שיירי-האוכל " .
ופתאום חימה שפוכה עלתה לראשי –  כל תצבורת-האיבה משנים על שנים , כל הניגוד בין טבעי-ברייתנו ההפוכים , כל חרדת-אימתי בפני נפש כזו , ללא קדשים וללא תחומי הטוב והרע .
ואולי , מודה אני , עוד ביתר-שאת עלו לראשי אותן הכוסות לאין-מספר של 1872 < ! [ if ! supportFootnotes ] > [ ii ] < ! [ endif ] > vendange.
עניתי לה קשות : –  לא זו בלבד שלא אספר להם , אלא אף אני בעצמי אתאמץ להשכיח מזכרוני את הסיוט הזה .
הריהי מפלצת , ליקה : חיה עם מרגל , מאוהבת בו כחתולה , ובעצמה מרגלת אחריו למען אחרים .
אינני מאמין , כי אפילו את הענין הנעלה ביותר כדאי לשרת באופן כזה .
העינים הכחולות הביטו בי ביהירות ובשויון-נפש ; היא ענתה לאט והשקט גמור : –  כדאי .
*  הקריירה של ורניצ'י נהפכה על פיה כשנה אחרי-כן .
מפלה , שפרטיה עד היום לא נודעו ברבים , ערערה , כפי שמספרים , אפילו את מעמד רבו , המשומד מ .
מ .
איזו נבלה זממו אז השנים , לא אדע בדיוק .
אומרים , כי גם יבנו אזף היה מעורב בדבר , התנכלו להכין התנקשות חשובה , להפר את ביצועה ברגע האחרון ולצוד תוך-כדי-כך אנשים רבים מעמודי-התווך של הארגון הלוחם .
אולי כך , ואולי לא כך .
על כל פנים נתבשל משהו גדול , והחוטים יצאו מפריס .
והנה , לפני עצם סיום המשחק , פורסמה כל התכנית , אשר ורניצ'י היה אחראי לה , בעתונות-המחתרת .
מאותו יום נעלם ורניצ'י .
אפילו באיטליה לא שמעו עוד עליו דבר וחצי-דבר .
מישהו אמר לי , כי הוא נמלט לארגנטינה ושם נעלמו עקבותיו .
ושמא עוד בדרך לשם אבד , שמא הניח אף הוא לגלים לגרפו מן הסיפון ?
כי , אכן , באמונה תמימה כל-כך אמר לי אז על היין : " אושר לכל ימי חיי . "
על מדלן דה-לפרוואנש לא הגיעה לעתונות אף מלה אחת .
אננה מיכאילובנה אמרה לי באחד הימים , כי ליקה יצאה מפריס –  לא ידוע לאן ; וראשה של אננה מיכאילובנה , שהלבין כמעט כולו , רעד בדברה כראש זקנה מופלגת .
לו יכולתי , שואל הייתי על אודות ליקה את פי ידידי ההוא , אך בינתיים גילוהו ותפסוהו , בעוד הפספורט האיטלקי בידו , וכבר לא היה בחיים .

כה : עמורה הטורקים מוסיפים , כמדומני , עד היום ( וכבר התפארתי בכך אי-שם ) לקרוא לאודיסה בתעודות רשמיות בשם חוג'ה-ביי , כפי שמו העתיק של אותו מקום על חוף הים השחור .
בעירנו עצמה נשתמר השם הזה רק בכינוי אחד הלימנים : " חג'יבייסקי לימן " .
ב"חג'יבייסקי לימן " , בקיץ שנת 1909 , בערך , הקיץ הקץ על אוהבי סיריוז'ה ; זאת אומרת , מבחינה טכנית הוא נשאר בחיים , וכל עוד חיו הוריו לא הופקר , כמובן ; סבורני אפילו , כי לא יופקר כל עוד יחיה טוריק ; ואולם , אם קיימים עדיין אננה מיכאילובנה ואיגנץ אלברטוביץ' וטוריק , ואף סיריוז'ה עצמו –  לא ידוע לי : משנת 1915 לא הייתי ברוסיה , משנת 1917 איש לא כתב לי משם .
על כל פנים , אז , ב"חג'יבייסקי 1917 איש לא כתב לי משם .
על כל פנים , אז , ב"חג'יבייסקי לימן " , הוא נשאר בחיים מבחינה טכנית , ואולם , הן לגבי עצמו והן לגבי אחרים , הקיץ עליו הקץ .
אני מאז לא ראיתיו .
חדשים מספר אחרי אותו מאורע ישב עדיין בבית אביו , מבלי היראות לעיני האורחים ואפילו לעיני ; אחר-כך יצא מן הבית וקבר עצמו באיזה חור נידח , במקום בלתי-ידוע , ללא מכרים , ללא ספרים , בודד וגלמוד במחשכי-נצח .
אם עודו בחיים , אולי גם כיום יתלוש את שערותיו , או יגנח וילחש לעצמו : הה , לו סטיתי אז עוד כחצי-טפח ימינה או שמאלה ...
הפרקליט המפורסם בעירנו , אשר לימד סנגוריה על רובנסקי ( ואמנם היטה את השופטים למידת-חסד יתרה –  רק שנה וחצי של עבודת-פרך , אם זכרוני לא יטעני ) , היה מטובי-מכרי .
אחרי גמר המשפט ישבתי עמו ערב שלם , ואף מרבית-הלילה , וחקרתי אותו לפשר דבר המופלא מתפיסתי .
כמובן , לא בדבר תפקידו של סיריוז'ה : בשביל סיריוז'ה , כנראה , גם חווייה נדירה זו , כל עוד לא נסתיימה בשילום כה איום , היתה רק מין נסיון מעניין נוסף בחקר האפשרויות הבלתי-מוגבלות של החיים .
בעשותו את הנסיון , לא זועזע בודאי , ואפילו לא נתפס כל-עיקר לאי-טבעיותו המפליצה –  ודאי גם כאן לא ביקש סיריוז'ה אלא לשעשע עצמו , וכעבור שעה מתחילת ה"נסיון " נאלץ כבר , בלבו , לכבוש פיהוק קל .
–  ואולם הן ?
איך קם והיה הדבר ?
הכרתי אותן מכבר , מאז ביקורי הראשון אצל אננה מיכאילובנה .
ידעתי כי כל חברתנו ו"כל העיר " נהדה לגלוג קל בהליכותיהן המשונות , בדמיונן המודגש זו לזו , בשמלותיהן התאומות ; וכן גם בחולשתן לגבי סיריוז'ה , שהיתה לבסוף גלויה לכל עין .
אך הכרתי אותן מכבר , וכפי שדימיתי בנפשי , היכרות מעמיקה וחודרת , זכרתי את התנהגותן העצורה בחברה : מעולם , דומני ( מלבד אותו " ליל-פוטיומקין " השיכור בגן-אלכסנדר , לרגלי המבצר –  אך הרי אז כל אשיות-העולם התמוטטו עלינו לרגע ) , מעולם לא השגחתי אצלן אף בתנועת-יד חפשית מדי ; ולפתע-פתאום ...
לא הבנתי ולא-כלום .
–  כל עיקרו של הדבר בהדרגה , - דיבר באזני הפרקליט , - בהדרגה ועוד בפסוק קצר אחד , פסוק-שאלה בן שתי מלים קצרות .
הנה רק כרגע סיפרת לי , כי זה-כבר שמעת דוקא פסוק זה מפי סרגיי מילגרום עצמו –  כאשר , בעודו עלם צעיר , דיברת על לבו שימשוך ידו מאיזו כנופית קוביוסטוסים-נוכלים אך לא סרגיי מילגרום כאן העיקר , העיקר הוא כי הפסוק הזה אופייני , אופייני במידה קטלנית , לכל דורו כולו .
הפסוק הזה אומר : " ומדוע אסור ? "
האמן לי , כי שום תעמולה אדירה לא תגיע , מבחינת כוחה ההרסני , לקרסוליה של קושיה קצרה זו .
שיווי-משקלה המוסרי של האנושות עומד מאז ומעולם על קיום אכסיומות , מושכלות ראשונים : יש דלתות סגורות ועליהן כתוב " אסור " .
פשוט " אסור " , בלי ביאורים ; אכסיומות אלה מחזיקות מעמד איתן , והדלתות סגורות , וקרשי-הרצפה אינם מתמוטטים , ומחזור המזלות סביב השמש מתקיים לפי סדרי-בראשית .
אואולם תוצג-נא אך פעם אחת שאלה זו : ומדוע " אסור " ?
–  והאכסיומות תיפולנה .
טעות היא לחשוב , כי א7כסיומה היא דבר המובן מאליו , ש"לא כדאי " להוכיחו מרוב בהירותו לכל : לא , ידידי , בשם אכסיומה קוראים למין הנחה , אשר לא יתכן להוכיחה ; לא יתכן , אפילו אם העולם כולו יתמרד ויתבע : הוכיחו !
ואך תוצג קושיה זו –  חסל !
הפסוק הקצר הזה כמוהו כ"פרח-נפץ " מאגדה רוסית : לפניו מתנפצות לרסיסים כל הדלתות הסגורות .
אין עוד " אסור " , הכל " מותר " ; לא רק מצוות-מוסר מוסכמות , כגון " לא תגנוב " או " לא תשקר " , אלא גם התגובות ה"ממילאיות " ביותר , הגנוזות ביותר ( כמו במקרה זה ) –  הבושה , הבחילה הפיסית , קול הדם –  הכל מתפורר לעפר .
לעמודי-התווך של מוסרנו הקושיה הקצרה הזאת –  כמוה כאותה צלוחית חומצת-הגפרית לעיניים ולפנים .
סרגיי מילגרום שלך רק ספג בחזרה את המנה , אשר הוא עצמו התיזה לפני-כן לרשות אסורה .
נואם גדול היה אותו פרקליט ; ומכבר לימדני נסיוני , כי בשיחה עם בני-מינו זקוק אתה לתשעה קבים של סבלנות .
בגנזי נשפם טמון תמיד אוצר בלום של מליצה : צריך להניח לה שתשתפך בטרם תזכה להגיע לעצם הענין .
אנשים כאלה משולים כברז למים חמים : מתחילה זורמים מתוכו צוננים , ולא מעט .
אך יתכן , כי החיבה היתרה לסיריוז'ה היא היא שהביאתני לידי רוגז .
–  ושנית –  ההדרגה , - המשיך הפרקליט .
–  אין קושי בעולם , שיעמוד בפני סוד הפעולה המודרגת .
מן הצורך רק לנתח כהוגן את המושג " קושי " , לפרקו חוליות חוליות , ולא להסתער על כולן בבת-אחת , אלא לפי הסדר , בזו אחר זו : על כל אחת להתיז מאותה חומצה , להמתין עד שתפעל את פעולתה ועד שיפוג הכאב , ואחר-כך מספר ב' , לפי התור .
הרשני-נא להציג לך שאלה בלתי-צנועה , הרי אנו כאן לבדנו : הנזדמן לך פעם –  כיצד לומר זאת –  debaucher une jeune fille tr é s pure ? < ! [ if ! supportFootnotes ] > [ iii ] < ! [ endif ] >  או מוטב כי נניח לסודותינו האישיים ונפנה לספרות : מי ומה היה דון ז'ואן ?
לא זה של ביירון ואף לא זה שתואר בידי טירסו דה מולינה וביחוד , אחר-כך , בידי סוריליה : ההוא פועל בכוח התנופה והמגנטיסם , די לו במונולוג אחד והוא מנצח את הטהורה שבעלמות לא יאוחר מאשר בחרוז השנים-עשר .
אלה הם הבלים .
לא , נסה-נא לצייר בדמיונך את דון-ז'ואן האמיתי , ה"היסטורי " : חואן טנוריו , בן בעל-אחוזה ירוד מסביבות סוויליה , בזבזן וסייפן , אך לא אדוניס כלל וכלל .
בכוח מה כבש לבבות ?
אלף ושלושה קרבנות בספרד עצמה , מלבד בנות-חוץ , ובכלל זה גם " אל-תגע-בי " כזאת כדונה אננה : במה נצח אותן בזו אחר זו ?
( בן-שיחי ידע יפה ספרדית וביטא " דוניה אנה " ; אך אנו פטורים מזה ) .
–  אני עומד על דעתי : לא במגניטסם , - המשיך את דבריו , - אלא בכוח ההדרגה בלבד .
דונה אננה אומרת : אינני רוצה להקשיב לך , " אסור ! " .
ודון ז'ואן שואל : ומדוע " אסור " ?
וחסל : כעבור יומיים היא כבר מקשיבה .
אמנם יש לה קו-חפירות שני : לפגישה בלילה לא אבוא בשום אופן –  הרי זה באמת אסור !
והוא שוב : ומדוע " אסור " ?
ומקץ שלושה ימים , הפעם בפגישה חשאית , הוא מתחיל להשתמש באותו " פרח-נפץ " לגבי נשיקת יד , נשיקת לחי , ואחר-כך , בהדרגה , לגבי כל כפתור או אבזם של תלבשתה המסובכת ...
סבלנותי פקעה ושיסעתי אותו : –  אך הרי היתה זו בכל פעם דונה אננה אחת ולא שתים בבת-אחת !
ולא אם ובת !
–  ההבדל , אם לרדת לעמקו של דבר , הוא רק בזה , שלפלפולי ידידך הקשיבו שני זוגות אזניים ולא זוג אחד ; ולא יקשה כלל להמציא היקשי קל-וחומר גם על נושא זה .
ביחוד , מאחר שבלי ספק אהבוהו שתיהן ; וגם זמן היה די והותר .
הידידות הזאת נמשכה כשמונה שנים .
הקלות אוכל לתאר לעצמי את כל שלבי-ההתפתחות של m é nage á  trios נחמד זה .
מתחילה , נניח , ישבו שלשתם על סלע , אי-שם על שפת הים , ירח וכן הלא ; הוא יושב באמצע ; תופס את שתיהן בידיהן , את אמא-ניורה בימינה ואת הבת-ניוטה בשמאלה , מחזיק ואינו מרפה .
אמנם בפעם הראשונה חילצו שתיהן את ידיהן , אמא-ניורה אפילו גערה בו ודאי באצבע : אסור .
והוא נעלב , נתעצב , נזדעף : מדוע אסור ?
הוכיחו-נא !
כמובן , להוכיח אי-אפשר ; בפעם הבאה נשארו ידיהן בידיו .
מקץ חודש –  או מקץ שנה , זמן היה למכביר –  והנה מגפפות כבר ידיו את שתי הגזרות ; קודם בלי לחיצה , אחר-כך " עם " ...
לא כדאי להמשיך , תוכל להשלים גם בעצמך , לי הדבר לבחילה .
אך בין-נא דבר אחר : אם לבצע את כל אלה בזהירות ובהדרגה ובאיטיות , הרי סוף-סוף תתרגלנה שתי הגבירות עד כדי-כך לצמיחת קירבה משולשת זו , שעין-זרים לא תוכל , כמובן , להבחין שום דבר .
הנה אמרת מקודם : איך קרה , שבמשך שנים כה רבות לא משך הדבר שום עין ?
" מושכים את העין " רק שינויי-פתע , חריפים ובולטים : מכשילים את עצמם רק אלה , שלא התרגלו די-צרכם למצב החדש ; ואילו ההדרגה , היא , להיפך , ערובה לשליטה העצמית השלימה .
בודאי זה מכבר בילו שלשתם לילות-אתונה –  או לילות-סדום , כרצונך –  בבתי-מלון שונים , וממש באותה צורה , כפי שתיאר לפני , בקול חנוק , רובנסקי האומלל ...
ברר !
ולמחרת , בפני אנשים , בפניך , אף לא רמז בלתי-צנוע אחד , אף לא מגע-יד מיותר , רק עיני-נשים המאוהבות לתומן ...
כמובן , סרגיי שלך בעצמו לא היה " מאוהב " כל-עיקר .
קמתי והתהלכתי בחדר , בהתאמצי למצוא נוסחה נאותה לשאלה , שנראתה לי אז משום-מה חשובה ונוראה ביותר ; אך לא המצאתי דבר , נעצרתי ושאלתי בפשטות : –  וזו אמת , כי היו נותנות לו כסף ?
–  בלי ספק .
עובדה קיימת ומקויימת .
בינינו לבין עצמנו –  אף כי חושב אני את רובנסקי לאדם הגון מאוד –  יש לי רושם ברור , כי דוקא טיפה אחרונה זו היא שהגדישה בעיניו את כוס-התרעלה , לא משום קמצנות : אינו קמצן כלל ואינו נוהג דקדוקי-עניות : סוחר אודיסאי-יהודי טיפוסי , הגיע הנה בשעתו עני ואביון מן העיירה וולגוצולובו , נפל לתוך מערבולת-נמל זו של שטרות-כסף ושטרי-חוב לפרעון ולגוביינא , ומיד אבד חוש מידה וחשבון לגבי הממון .
כלום לא שמת לב לכך , כי אבי-אבינו שיילוק מת , לצערנו , זה-כבר ולא הניח יורשים אחריו ?
אין כעת בכל העם הפרבוסלבי , על אף כל רחבותה של הנפש הסלבית , בין בזבזן מועד כזה – " שרלטן " בלשון אודיסה –  כטיפוס זה של היהודי הרוסי הנטמע למחצה .
לו היו ניורה וניוטה שלכם מדלדלות את כיסו לקניית תכשיטים , היה רובנסקי רק נאנח ומוסיף לחתום על שטרות .
ואולם זה –  ברר !
כאן נזכר בן-שיחי להביט בפני והבין , כנראה , מה מתרחש בלבי .
נתכנסתי לקרן-זוית הרחוקה ביותר ; לויכולתי , נדחק הייתי לתוך הקיר מרוב כאב ובושה .
זאת , אמנם , העיד בפני גם סיריוז'ה על עצמו , בחדר-האורחים שלהם , בהפסקות בין בתי הפזמון הצרפתי : Si vous le saviez , nedames , vous iriez couper les joncs –  כבר אז דיבר , או רמז לפחות , כי לא היה בוחל בתשורות-נשים .
ואז דימיתי בנפשי , כי האמנתי לו .
כעת נתחוור לי , כי לא האמנתי ; לכל האמנתי , רק לא לזה ...
בן-שיחי היה אדם טוב ולבבי .
לחינם נפלטו עליו מפי פה ושם דברי-רוגז , כאילו בו האשם , כי שיכלתי אהוב-נפש יקר ויפה .
הוא פתח בנעימה חדשה , כמשתתף בצערי : –  נסה-נא לראות את הדברים ראיה אחרת .
הרי כאן אותה הקושיה עצמה וגם , בודאי , אותה שיטת-ההדרגה , אלא לא מצדו דוקא .
בפעם הראשונה סיפר לניורה וניוטה מתוך צלוק : הוכיתי בקלפים שוק על ירך –  אין לי תקנה אלא כדור בראש !
מיד הציעו לו את עזרתן .
הוא לגלג עליהן , אולי אפילו משך אותן באזניהן , אם היתה כבר ביניהם גם אז קירבה מספקת כדי צורת-נזיפה כזו על הצעת-שטות .
אך בשעת המעשה הספיקה ניורה או ניוטה , או שתיהן יחד , לשלאול : סליחה , סיריוז'ה , מה יש –  מודע אסור ?
בכלי-הזין שלו עצמו , אתה מבין ?
עבר חודש , או שנה , או שלוש , החומצה פעלה , המשפט-הקדום נשתחק ונתפורר ( כי הרי באמת אין זה אלא משפט-קדום : אמנם מה שלכסף , כביכול , אין ריח –  זהו שקר מבחינת החימיה והנחיריים גם-יחד , ואולם מין , זכר או נקבה , אין לכסף באמת ) .
בקיצור , - בהכרח בא הרגע , כאשר נתברר , כי " מותר " ...
–  מלה איומה היא " מותר " , - אמר לי אחר-כך , כמעט על סף-השחר .
–  והנה מה שאגיד לך , אך אל-נא תחזור על כך בשמי –  אני , כידוע לך , החלפתי זה כבר בתעודת-זהותי את ציון-הדת ובזה ויתרתי על הזכות לשפוט את עדתי בקודמת ; וגם מבחינה עקרונית , כידוע לך , אינני תמים-דעים עמך , מאמין אני בהתבוללות ורוצה בה מדעת .
ואולם אין לעצום עין על העובדה , כי שלביה הראשונים של טמיעה המונית הם תופעה קשה .
התרבות הרוסית גדולה ועמוקה כים ואף טהורה כים ; ואולם , ברדתך מחוף-הים המימה , אנוס אתה לשחות אמות ראשונות בתוך יון רקוב , בין שברי-עצים , וקליפות-אבטיחים ...
ההתבוללות פותחת דוקא בפירורם של המשפטים-הקדומים עתיקי-הימים ; והמשפט-הקדום –  דבר קדוש הוא , עוד ברטינסקי שר עליו : " משברי אמת קדומה הוא " .
יתכן כי כל תכנו האמיתי של המוסר ואף תכנו של עצם המושג תרבותיות מורכב ממשפטים-קדומים .
אך בכל תרבות הם עצם מעצמה , ילידיה המקוריים , ובשעת מעבר מתרבות אחת לחברתה חלה תקופת-הפסקה ארוכה –  הקודמים כבר נפלו , והחדשים טרם היכו שורש ; תקופה ארוכה מאוד , אולי לא דור ולא שנים , אלא הרבה יותר .
והיודע עתה ?
אל-נא תכעס , הנך פטריוט גדול של עירנו –  וגם אני כמוך –  ואף-על-פי-כן אמת הדבר : אין בכל ארץ-רוסיה אספקלריה בהירה יותר לניתוק זה במסורת-התרבות מאשר אודיסה שלנו הטובה והעליזה .
אין כוונתי ליהודים בלבד : הוא הדין ביוונים , באיטלקים , בפולנים , אפילו ב"רוסים " –  הרי גם הללו , רובם ככולם , מזרע " חוחול " < ! [ if ! supportFootnotes ] > [ iv ] < ! [ endif ] >  הם ורק התקשטו בנוצות של " קצפים " < ! [ if ! supportFootnotes ] > [ v ] < ! [ endif ] > ; אך ביתר-בהירות כמובן , ניכר הדבר ביהודים .
מכאן , בודאי , גם ההברקה הקנטרנית המיוחדת הזאת של סביבתנו , שכל רוסיה מרבה כל-כך ללגלג עליה –  ושאתה ואני מרבים כל-כך לחבבה .
הרי לעתים לא-רחוקות תחשבנה דוקא תקופות של תמוטת - יסודות לתקופות-זוהר .
אך מכאן גם נוכלותנו ויחס-החיבה לאמנות-הכזב בחיי-יומיום ובעסקי-המסחר , וגם זה , שמכל עשר עלמות ממשפחות הגונות תשע הן בבחינת דמי-וירז' והעשירית –  זרו-וירז' ; וגם סרגיי שלך בא מכאן , וגם ניורה וניוטה .
–  .... ואיך קרה כל הדבר הזה ?
–  שאלתי .
שר-העיר אסר על העתונות לכתוב על פרטי המאורע ב"חג'יבייסקי לימן " ; המשפט נתקיים בדלתיים סגורות ; הרפורטר שטרוק מן המערכת שלנו ידע , כמובן , את הכל , אף ניסה לספר גם לי , אך אני גרשתיו .
למה שאלתי הפעם , בעצמי לא אדע .
את תשובת הפרקליט אזכור היטב , אך אין לי הרצון למסרה לפרטיה , אביא רק עמה קווים .
רובנסקי השיג את צלוחית החומצה ההיא עוד שלושה חדשים לפני המעשה .
מאוד התענה האיש , זה למעלה משנה לא דיבר כמעט עם אשתו ובתו , השתדל להרבות בנסיעות-עסקים , על-פי-הרוב ללא-צורך .
גם באותו ערב אמר ( למשרתת ) , כי הוא נוסע מן העיר , ובעצמו נחבא בבית-קפה ברחוב לנז'ירון , ממול למבוא-ביתו ; ראה , איך הגיע בכרכרה סיריוז'ה ואיך נסע עם הגבירות .
עקב אחריהם עד הלימן ועד בית-המלון ההוא ; שוטט תחת החלונות המוארים שעה או שעתיים , עד אשר כבתה שם מנורת-הנפט .
אזי צלצל בדלת , שכר גם לעצמו חדר , בגרביים עבר את המסדרון , בשמאלו הצלוחית ובימינו פטיש , שהכין במיוחד לתכלית זו ; בפטיש פצפץ את המנעול הרעוע של דלתם ופרץ לחדר .
את המנורה הם כיבו , אך על השולחן דלק נר-סטיארין .
בראותו פתאום את הפטיש והעיניים המטורפות , קפץ סיריוז'ה וזינק לקרוע את הפטיש והעיניים המטורפות , קפץ סיריוז'ה וזינק לקרוע את הפטיש מיד התוקף .
רובנסקי לא נאבק , ויתר על הפטיש , אך העביר את הצלוחית משמאלו לימינו והתיז בפניו של סיריוז'ה .
אחר-כך סיפר , כי נתכוון לעשות אותו המעשה גם באשתו , ואת הבת ניוטה " רצה פשוט לחנוק וחסל " , אך היד לא נשמעה לו עוד ; או " הכל נהיה פתאום לא-איכפת " , כפי שאמר אחר-כך בבית-הדין .
זקנה לבנת-ראש היתה כבר אננה מיכאילובנה , כאשר ראיתיה אחרי-כן , והרי רק לפני חמש שנים נראתה כאחותה הבכירה של מרוסיה .
ישבתי אצלם שעה ארוכה כגולם גמור , לשוני דבקה לחכי ; גם היא החרישה .
איגנץ אלברטוביץ' , שירד פלאים במראהו החיצוני , גם אז לא נכנע עוד ברוחו : התאמץ לגלגל שיחה בענינים צדדיים , ציטט שורות ארוכות מ"אוברון " לווילנד ; ואפילו מקלופשטוק .

כו : לא כשורה המכתב , שבהשפעתו החלטתי לערוך שוב ביקור אצל מרוסיה , היה ארוך ומבולבל .
כמובן , את המלים לא אזכור עוד , ולא כדאי להתיימר כי אזכרן ; ואף-על-פי-כן , הוא חי בזכורני במידה כזו , עד שאוכל להחיות לא רק את תכנו , אלא גם את עצם צלצולו .
" ידידי החביב , ידידי החביב , משום-מה לא טוב לי כעת .
סמוילו –  נחמד , נשמה עדינה להפליא ואביר ; יודע הוא לעשות אף מה שלא ידע איש זולתו –  לשתוק ולהטשטש כשאני כועסת על עולם ומלואו .
הוא חושב בודאי , כי בעיקר אכעס עליו : בהן-צדקי , לא .
לפעמים אפשפש במוחי : עם מי מכל אלה , שיכולתי להשיא להם את עצמי לאשה , היה לי טוב ביותר ?
עם איש לא היה טוב כל-כך כמו עמו .
אפילו לכעוס הוא יודע בצורה יפה , כנגיד מלידה .
וגם לא חסל סדר האהבה בינינו : עוד תקרינה לנו גם כעת פגישות שיכורות בתכלית .
אין זה מן המקובל להודיע על כך לבחורים מכרים , אך " למרוסיה מותר הכל " .
לא , סמוילו איננו אשם .
" ילדי –  שניהם יותר טובים .
הבכור הוא כבר עזר כנגדי , סוחב לי מטאטא או מביא גפרורים .
את הגפרורים הוא מביא כשאני מטאטאת , ואת המטאטא למטבח –  כשארתיח חלב ; אך כוונותיו רצויות בהחלט .
ובשעת המעשה יביט לתוך עיני מלמטה למעלה בעיניים רציניות של כלב ישר ...
נפשי ממש תתהפך בקרבי .
וגם לשונו מצחיקה –  חצייה אוקראינית לכבוד המשרתת הפקה , והפעלים כולם בלשון נקבה משום הרגל בחברת-גבירות : יתפרץ אלי לחדר-המטות ומודיע : - הביטי , ממו , זו אני נכנסת !
–  הקטן , בשעת טקס שלילת הזכויות כדין אומתכם , כונה בשם ז'ורז'יק ; עיקר תרומתו לאוצר האושר המשפחתי בזה כי אינו בוכה אף פעם , אפילו כאשר בועות-סבון חודרות לעיניו : גבר עצור , כדוגמת סבא , צריך יהיה להזמין בשבילו פריילין היודעת את השירים Leier und Schwert , לא אזכור מאת מי ; ואולם , לפי שעה , גם עד יובלו השנתי הראשון –  רחוקה עוד הדרך .
" בין שלשתם שרויה אני בנועם ביתי מלא וגדוש .
אינני צריכה עוד דבר .
לא נותרה בי כל סקרנות לשום ענין , מלבד אחד –  מה צורה תהיה למישקה בעוד חודש ולז'ורז'יק בעוד שבוע ( אצלם אלה הן תקופות-גיל שלימות ) .
יכולתי לשבת ולכתוב ספר : " שולחן ערוך של אשה מאושרת " .
כל מלה בו תהיה אמת גמורה ; ואילו הספר כולו –  מסופקני .
" אינני צריכה עוד דבר " –  זו אמת .
ורק זהו הקוץ : הבריות סבורים , כי " אינני צריכה עוד דבר " –  כמוהו כ"דייני " .
אינני יודעת ...
הנה יקרה , כי למישקה אין תיאבון , אך אין זאת אומרת , כי מישקה שבע דוקא .
" אובידיופול , עיר רבתי , גם היא אינה אשמה .
בחורף שעבר , בהעדרך , ביליתי חודש באודיסה , הייתי בכל התיאטראות וגם בשני נשפים : לא רע , לא השתעממתי , אך נסעתי בחזרה בעונג רב .
" איני צריכה דבר " .
" יפיתי נורא ; בקיץ בא הנה נוער רב , בעיקר רוסים –  יש לי בחברתם הצלחה כבירה , אך איש אינו מעיז לחזר אחרי בצורה ממשית : כה גדול שמי כעקרת-בית מופתית .
ותודה לאל : יודעת אני , כי עכשיו ( קרע את המכתב ושרוף את הגזרים ) יכול היה כל מי שתרצה , ובלבד שיהיה רחוץ למשעי , להורידני באצבע קטנה מאיצטבת הנשים הנאמנות ; ואפילו , ודאי , בלי כל ה"תחומים " הקודמים , ישר לרקיע השביעי .
ולא משום שמפתה אותי הרקיע השביעי : הרי אמרתי –  לא נותרה בי שום סקרנות : סתם כך .
הולך לו אדם בדרכו , והדרך מובילה דוקא למקום הנחוץ והרצוי לו ; לפתע יתגלה מצד ימין משעול , רגיל שברגילים , לא ציורי ולא מיסתורי כל-עיקר ; ואולי אפילו שלט בצדו : מבוי סתום .
והאדם נעצר פתאום וחושב : ושמא לסור ?
למה לסור , לאן לסור –  זאת לא ידע בעצמו ; אך איני ערבה שלא יסור .
האם לא על שכאלה יאמרו הפקחים : אדם אבוד ?
" מרבה אני כעת להתפלסף ביני לבין עצמי ; אל תכעס אם יצאו הדברים מבולבלים .
אולי ישנן נשמות , אשר אין להן מקום בעולם מעבר לגבול הנעורים .
" הנעורים " –  פירושם תקופה , כאשר שום דבר עוד לא נחרץ ולא נקבע במסמרות , לכן אפשר עדיין לפתור את הכל כרצונך , או , לפחות , כך נדמה לך .
עומד אתה על מפתן העולם כולו , לפניך מאה דלתות ובידך לפתוח כל אחת מהן כאוות-נפשך ולהציץ , מבלי הכנס פנימה –  אם לא ימצא חן בעיניך , סגור ונסה מזלך באחרת .
דבר זה נותן לך הרגשה אדירה , הרגשת כל-יכול : הנעורים אינם אלא גיל כל-יכול .
ואחר-כך , כשכל זה חלף עבר –  כאילו הסירו מעל ראשך את כתר-המלוכה .
כל האנשים משלימים עם כך , כלומר , אף אינם משערים כי היה הכתר והוסר ; אך יש , כנראה , גם יוצאים-מן – הכלל .
לפעמים נדמה לי כך : מלכים , שהורדו מכסאות-מלכותם , רבים הם בדברי-הימים , אך היתה להם נחמה גדולה –  חלומות על החזרת עטרתם ליושנה .
אך תאר-נא לעצמך מין מלך , שיצא לרגע מגבול ממלכתו –  וממלכתו צללה פתאום במי-התהום כאטלנטידה .
התהלך-לך כעת כל ימיך כ"מי-שהיה " , ואפילו לחלום לא ניתן לך עוד .
–  ודאי עד מלאות 35 יפוג גל זה לבלי-שוב .
" ידידי החביב , בוא אלי , לפחות לשבוע .
יש להזמנה זו צלצול חשוד לאחר מה שכתבתי זה-עכשיו על האצבע הקטנה , היכולה להורידני מן האיצטבה ; אך הרי ברור כבר לשנינו , כי את הרומן הזה החליט משום-מה הקדוש-ברוך-הוא שלא לסיים לעולם .
לעתים קרובות אחשוב , כי מוזר הדבר וחבל .
פרק אחד כתב רבונו-של עולם , וזה היה הטוב שבלילות-חיי .
אך המשך לא יבוא , אל תפחד ובוא .
לא תעזור ולא-כלום , כי הרי אי-אפשר לרפא אדם מן החולי , שאינו בנמצא ; אך חשקה נפשי לפחות בשבוע של נופש . "
*  ועוד אזכור , כי סמוך לזמן ההוא נכנסתי באחד הימים למספרת פונברג ברחוב אישליה ושוליית-הספר קובה , בפרשו עלי מגבת , אמר לי בנעימת-רחמנות בפעם המאה : –  לחינם אדוני מתגלח : שערו קשה ועור-פרצופו עדין .
ברגע זה שמעתי " שלום " , המכוון אלי מן הכורסה הסמוכה , ובפנותי את ראשי , הכרתי , תחת פאה-נכרית מקציפה של " שמפו " את אברם מויסייביץ .
נכנסנו בשיחה , מתחילה על נושאים נייטרליים משום רשות-הרבים .
–  מה שלום אחיו , בוריס מבריקייביץ' ?
–  בירש ?
בירש באיטליה ; לא פחות ולא יותר .
לא יכול היה לנסוע למרינבד , ככל הבריות ; אינו צריך אלא איטליה דוקא .
אריסטוקרט .
כותב לי מכתבי-תיאורים .
ומבלי שים לב לרשות-הרבים , הוציא אברם מויסייביץ' מכיסו גלויה , ובהפריעו את עבודת הספר , קרא באזני בקול רם את חיבורו של " בירש " .
היו שם באמת תיאורי כנסיות ותעלות בסגנון מליצי מופלג , אך אינני זוכר אותם .
נחרת בזכרוני רק משפט אחד בזו הלשון : " דרוש בגיני בשלום איגנץ וביחוד בשלום אניוטה הבלתי-נשכחת ; הנני הלום-צער ממש בענין אי-ההבנה עם סיריו-ז'ה , אף כי היה מעודו מין פוחז שכזה . "
חתום : " אחיך המתמסר , בור' " .
כאשר יצאנו , ליוויתיו עד פתח ביתו ברחוב קולונטאי , ומשך כל הדרך דיבר על בני משפחת מילגרום ; ברגש רב דיבר .
–  אמנם פוחז היה באמת , וגם אני עוד לא מחלתי לו את ה"אכס " ההוא , אם כי הם גרמו לי , כמובן , נחת רבה בזה ש"סידרו " גם את בירש .
ואולם צריך להיות פרה כבירש כדי לכתוב כעת בצורה כזו .
כאילו כל סיכום מאזנו של סיריוז'ה אינו אלא " פוחז " בלבד .
ואני אומר לך , כי סיריוז'ה פשוט איחר להוולד בשלושים או , נגיד , בחמישים שנה .
בימי ילדותי רק אנשים כמוהו עשו חייל באודיסה .
אחד היה מתעשר מהברחת-מכס , השני –  מזה שהגניב לשקי-התבואה שלושים אחוז אשפה ; והשלשישי בפשטות נהג לשחד את הפקיד , ליטול בחזרה מידו את הרונוסמטים המסולקים , למחוק מעליהם את טביעת-החותמות בפוטוז'ן ולמכור אותם שוב לטפשים בחרסון –  לכך הרי נוצרה חרסון זו .
אך , מאידך גיסא , גם בעצמם עשירים היו וגם כמה נפשות התפרנסו סביב כל אחד מהם !
בהן-צדקי , טובים היו הימים ההם מימינו .
עיר-הנמל , הרוצה לגדול , זקוקה לנוכלים , שש אצבעות בכל יד ווו כל אצבע .
" סיבירניקים " דרושים כאן ולא עגלים תמימים כמוני או בירש או מילגרום –  מקומנו בבית-המדרש , ללמוד משניות , ולא בעסקי-התבואות .
הבט-נא , היתה זו העיר הראשונה ברוסיה כולה , וכעת היא הולכת ומחמיצה , כבר מקנאת באיזו ניקולייב , ומחר תקנא גם באוצ'קוב .
לפני ארבעים שנה היה בודאי סיריוז'ה זה הגביר הראשון על כל הים השחור , ואני עם בירש היינו בין קטני-שמשיו –  והגולם הזה רובנסקי גם-כן , למאות-ש .
אחר-כך סיפר לי על אננה מיכאילובנה : מוזר , עד שיחה זו לא ידעתי דבר על חייה בעבר .
–  אי , מה שווים כל עקרונותיכם הליברליים , כי חייב אדם לשאת לו אשה על פי אהבה דוקא .
הרי זה ממש כלבחור ארג למעיל בעיניים קשורות .
אם הבחורון והבחורונת התאהבו זה בזו , הרי פירוש הדבר , כי שניהם עוורים .
הרוצה אתה לדעת , איך נישאה לאיש אניוטה פלק ?
פלק הזקן פיקח היה , יתן עיניו באדם ומיד יוכל לערוך מאזן של כל צפוני-נפשו לזכות ולחובה .
באחד הימים נוסע הוא מקיוב לאודיסה , וממולו יושב אברך וקורא בעתון גרמני .
נכנסו בשיחה .
באחת התחנות רצה פלק לא היתה להם לא אומנת ואף לא שפחה בבית , אניוטה נהגה ללכת לשוק בעצמה ...
לבסוף הוא עבר לנושא החביב עליו : –  אומר אני לך , כי על כל הצרות יפצה אותם טוריק .
רוצה אתה לדעת , טיבו של טוריק מהו ?
יש לי פקיד , ככה-סתם תולעת קטנה , ולו גם שם עלוב : פונטיק ; שלחתיו פעמיים לכל היותר אל טוריק עם ניירות .
והנה בשבוע שעבר היתה לבנו חגיגת בר-מצוה .
ובכן , מה עושה טוריק ?
שלח לו אגרת-ברכה ושק-קטיפה לתפילין .
ולא זה העיקר , אלא באגרתו הוא נקב את פונטיק עצמו ואת גברת פונטיק בשמותם ובשם אבותם ( אני מכיר אותם מאה שנה ולא ידעתי , כי היו להם אבות ) .
הנה זהו טוריק : הכל רשום אצלו , עם כל איש הוא אדיב , אחת היא אם זה אדון ברודסקי בכבודו ובעצמו או איזה פקידון ממדרגה עשירית .
ואיזה ראש מבין-עסק !
כשהוא כותב " ניירה " , יודע הוא מראש , מה ישיב עליה הלז –  ובכן טומן הוא לו מלכודת כזו , שבעל כרחו ישיב הלז שטות .
טוריק יהיה ראש וראשון באודיסה ; ממש חבל שהוא יהודי –  יכול היה להיות ראש-העיר או אפילו מיניסטר .
הוא , ראה תראה , ישלם להורים על הכל : על ה"אי-הבנה " עם סיריוז'ה ( איך מוצא חן בעיניך בירש שלי ?
אכן חנן אלוהים את האיש בכשרון למצוא את המלה הקולעת בדיוק , כחוט-השערה ממש ) ; וגם על ליקה , אם רק זו לא תבוא קודם הנה על מנת לתלות את כולנו , החל בהוריה ; ועל מרקוס , אשר רץ לכל צלצול , מבלי דעת היכן הפעמון , ואף בעולם-האמת בודאי לא הבחין עדיין , היכן גן-עדן והיכן השדים ; ועל מרוסיה ...
אזני נזדקרו פתאום : –  ומה צרה למרוסיה ?
–  מה הצרה , אינני יודע : אומרים , כי הם חיים לא רע .
אך אני פרוטה שחוקה לא אתן בעד ה"לא רע " שלהם .
אני בעצמי עקשן גדול , אך אם תושיב על ידי אדם עקשן עוד יותר , אשר יביט בי מקרן - הזווית עשר שנים רצופות ו - לא שידבר , חלילה , בקול רם –  אלא כך , " יחשוב אלי " דומם : היה למתקן-שעונים –  היה למתקן , היה ...
–  סוף-כל-סוף , בחיי , אפילו אני אתחיל לתקן גלגלים ולמתוח קפיצים ; ושום טובה לא תצמח מזה , סלח לי .
והנה ממש כך עיבד אותה סמוילו זה .
שוטה הוא איגנץ וגם אניוטה שטיה היא : צריכים היו , כפלק הזקן , לבחור בשבילה בעצמם מישהו כזה , שידע , לפחות , אחת לחודש , סתם-כך , בעלמא , לעמוד פתאום על ראשו ...
כמוך .
אחרי שליוויתיו הביתה , הלכתי לדואר ושלחתי למרוסיה מברק : " אבוא לשבוע ביום גימל " .

כז : קצה של מרוסיה ביררתי את מסיבות המאורע מיד , במקום-המעשה –  הגעתי לאובידיופול למחרת-היום .
הרבה סייע בידי הרפורטר שלנו שטרוק , שנשלח לשם במיוחד מטעם המערכת .
והוא עצמו זועזע עד כדי כך , הרגיש את האסון כאסונו האישי במידה כזו , עד שבפעם הראשונה בחייו שכח קישוטי-דמיון ופרכוסי-סגנון , בפשטות חקר את כל אלה , שמפיהם אפשר היה להציל דבר –  ומסר לי הכל בפרוטרוט .
היתה רק עדת-ראיה אחת ויחידה , אותה שכנה יווניה בשם קליופה נסטורובנה , ואף היא לא יכלה לראות את הכל –  חלונות דירתה ודירת סמוילו קוזודוי בקומה השניה נשקפו זה מול זה לא ברו ישר אלא משהו באלכסון .
גם אני דיברתי עם קליופה נסטורובנה אחרי שחקר אותה שטרוק , אך מקץ עשרה רגעים ויתרתי על כך ונפרדתי ממנה : לא עמדה די רוחי לענות אשה צעירה , אשר אף ביום השלישי לאסון רעדו עוד שפתיה וידיה מרוב-זוועה .
לעומת-זאת , בחפץ-לב וברוב-דברים תיארה את המקרה המשרתת הפקה : אמנם היא לא נוכחה בשעת המעשה , אך מסיפוריה נתבררה לי המסגרת , בה נתרחש האסון .
וגם בעצמי זכרתי חלק מאותה מסגרת –  בשעת ביקורי הקודם , הראשון , הרתיחה מרוסיה , באותו המטבח ובאותו ה"בלחון " , חלב לילדה הבכור .
כללו של דבר , רואה אני לנגד עיני את כל התמונה ובטוחני –  דברים כהווייתם .
אך אין רצון להאריך ; אקצר ...
קודם-כל יש לתא את תכנית ביתם הקטן .
בקומה התחתונה היה בית-המרקחת , על ידו מחסן ועוד חדר גדול , אשק שימש כחדר-אוכל וגם לקבלת-אורחים .
למעלה היה חדר-השינה חדר-הילדים ועוד שני חדרים קטנים : האחד –  ה"מאורה " של מרוסיה , השני –  שהוקצה בשעתו בשבילי , וגם המטבח , מרווח למדי , ובו אפילו מין חצי-דיוטה עליונה , " אנטרסול " כלשון המקום , פינת לינתה של הפקה .
חלון המטבח הוא הוא שנשקף , באלכסון , מול חלונה של קליופה נסטורובה ; ודלת המטבח הובילה לפרוזדור , ובפרוזדור , ממש ליד הדלת , עמד ארגז-עץ , נמוך במקצת מכסא רגיל ; ועמד דוקא מאותו צד הדלת , בו קבועה היתה הידית .
בימים יפים נהגה מרוסיה בשעות-בוקר לשלוח את הפקה לטייל עם הקטן , שהיה בן חצי-שנה .
הבכור , שעמד בשנתו השלישית , גילה כבר סימני אופי .
ילד פעיל מאוד היה מישקה זה –  נא יסלח לו אלוהים תכונה גורלית זו .
הוא למד זה כבר לטפס בלי עזרה במדרגות-העץ לקומה השניה .
ואילו ראש-הישגיו היה –  לפתוח בעצם ידו את הדלת למטבח .
להגיע מן הרצפה לידית לא יכול , כמובן , אפילו על בהונות-רגליו , ואולם מצא תחבולה : היה מטפס ועולה על אותו ארגז ומשם , כשהוא נושף בכבדות , היה לוחץ בשתי ידיו על הידית , הדלת היתה נפתחת , ואז היה יורד מעל מארגז , נכנס ומכריז : הביטי , ממו ( או : הביטי , הפקו ) –  אני פותחת .
כאשר טיפלה מרוסיה בפתיליה , ומישקה נוכח אף הוא במטבח , נאסר עליו לחדור אל פינתה של אמא , פן ייכווה , ואת הכלל הזה למד לקיים בקפדנות יתרה : שיחק-לו אז ליד הדלת , הפתוחה על-פי-הרוב ( למען יוכל לרוץ לפרוזדור מבלי הטריד את מרוסיה בפתיחה –  מצד המטבח לא היה כאן ארגז ) : בנה ארמונות מקוביות סבון-כביסה או דהר רכוב על המוט של מברשת-הרצפה .
אותו יום חם היה , אך נשבה רוח , החלונות היו פתוחים לרווחה .
סמוילו לא היה בבית , שוליתו נמנם בבית-המרקחת , הפקה יצאה להסיע את ז'ורז'יק בעגלת-ילדים , הילד הבכור שיחק בגן ומרוסיה עלתה למטבח .
שם בחרה לה מקום סמוך לחלון –  מן הצד , ליד הכיריים –  כדי לראות את קליופה נסטורובנה , שתפרה משהו בשבתם על אדן חלונה ; והן גלגלו בינן שיחה בלתי-פוסקת דרך הרחוב הצר והשקט .
ועל הכיריים עמדה פתילית-הנפט .
לשטרוק סיפרה היווניה , כי בבוקר ההוא ( " בפעם המאה " ) צחקה " מ"מריה איגנטיבנה , למה היא נהוגת להרתיח חלב לילדים דוקא שלוש פעמים רצופות .
" הוי , איזו רוח-שטות הכניסו בך בגימנסיה בענין סטריליזציה זו !
הבלי-הבלים –  ואיך זה אני ואת גדלנו בלי צרמוניה זו לחמניות-שמנמניות שכאלו ? "
ומרוסיה , אף היא בפעם המאה , היתה משיבה , כי גזירה היא מלפני הרופאים , הם מילאו כרסם תורה ומדע , ולא לנו , להדיוטות , לערער עליהם .
אחר-כך רשרש משהו בפרוזדוק , נשמע , כנראה , קול-הנשיפה המוכר , הדלת נפתחה , פרץ מישקה ; הודיע ודאי " אני פותחת ! " , וכגזירת החוק , מבלי עבור את גבול פינתה של אמא , בה דלקה האש , התחיל לעסוק בענייניו סמוך למפתן .
גם אותו ראתה כל הזמן קליופה נסטורובנה מאדן חלונה : היא זכרה , וסיפקה לשטרוק , כי –  בשעת ההרתחה השניה –  הוא דהר על מוט מברשת-הרצפה , ואחר-כך , כשנמאס עליו הדבר , השליך את המברשת לרצפה כשחלקה השעיר והרחב מופנה לצדו , וקצה-המוט לצד מרוסיה .
את הדלת השאיר פתוחה , ואותו יום , כאמור , נשבה רוח .
החלב התחיל להתרומם , מרוסיה הורידה את הסיר , ציננה את החלב ( לחלוטין ?
או במקצת ?
איני יודע , כיצד גוזר המדע ) , ושוב שפתה אותו על האש ; ושוב , בפנותה גבה לפתיליה , נשענה בכתפה אל מזוזת החלון והמשיכה בשיחתה עם השכנה .
ואזי נדמה לה פתאום לקליופה נסטורובנה , כי השלהבת ברוח-הפרצים הוציאה לשון-אש קטנה וליחכה את שרוול ה"בלחון " של מרוסיה .
איני יודע , מה שם קוראים לאריג הזה , אך אחת אזכור היטב ( כאשר נצמדה אלי מרוסיה ולחשה באזני על הלילה ההוא בעמק לוקניה ) : קורי-עכביש .
מכאן ואילך לא ידעה השכנה , לפי שטרוק , למסור שום פרשה רצופה : בלבלה , תיארה במוקדם פרטים , שמטבע הדברים לא יכלו לבוא אלא במאוחר –  ולהיפך .
ואולם זכרה ברורות , כי אף לא הספיקה לצעוק בעוד מועד : מה שעומד להתרחש נצטייר לפניה בבהירות-בלהות כזו , עד שניטל הקול מגרונה .
וכנראה , רק לפי עוית-פניה של היווניה הבינה מרוסיה , כי שמלתה התלקחה באש .
קליופה נסטורובנה היתה בטוחה , כי מרוסיה רק הבינה , אך לא הרגישה : אף כי הסתובבה במהירות וקפצה אחורנית , ניכר היה בפניה , כי עדיין לא חשה כאב .
ועוד על דבר אחד מוכנה היתה להשבע קליופה נסטורובנה : כי בו ברגע עצמו , עוד בטרם התחילה מרוסיה לקרוע מעל גופה את החלוק , זינקה אל מברשת-הרצפה , גחנה , תפסה את קצה המוט ו"טיאטאה " את הילד לפרוזדור , ובה במברשת הגיפה אחריו את הדלת .
רק אחרי זאת התאמצה לעשות משהו בשמלתה ; אך כבר אי-אפשר היה לעשות מאומה .
קולה של קליופה נסטורובנה כבר שב אליה , היא זעקה כבר בקולי-קולות ומבעד לזעקתה הגיע אליה הד גניחותיה של מרוסיה : היא ראתה , איך מרויסה , בעודנה עומדת על רגליה באמצע המטבח , מתפתלת בעוית ומדשדשת ללא-טעם בידיה , בתפסה בהן בחזה ובברכיה .
כעבור עוד שניה אחת התחילה לצעוק משהו , אך היווניה , שזעקה בעצמה , לא יכלה להבין ולא-כלום .
נדמה היה , כי מרוסיה רצה תחילה אל החלון , אולי רצתה להפיל עצמה החוצה אך לא העיזה , ורק אחר-כך התחילה להתגלגל על הרצפה ; ואולי מתחילה נפלה ואחר-כך קפצה על רגליה והוציאה ראשה מתוך החלון –  שום דבר לאשורו אי-אפשר היה להציל עוד מפיה של השכנה .
במשכו בעצבנות בשפמו המדובלל ומבלי להביט בפני , הסביר לי שטרוק מה שלא ראתה קליופה נסטורובנה ; מה שאולי אף לא היה עוד מעולם עלי אדמות , ואיני מאמין כי ישוב ויהיה : וגם מרוסיה שניה לא תהיה עוד .
–  העיקר הוא זה : כאשר עלה השוליה במרוצה במדרגות , מצא את הדלת למטבח נעולה במנעול מבפנים ; ואת המפתח מצאו אחר-כך ברחוב .
אתה מבין ?
שם , מאחורי הדלת , בוכה מישקה המבוהל ; ושם גם אותו הארגז הארור , ומישקה ודאי כבר מטפס עליו ומתכונן לפתוח את הדלת .
ובכן : היא מזנקת אל הדלת –  או , יתכן , כבר זוחלת אליה על ארבע –  ומסובבת את המפתח .
אני במקומה , ראשית-כל , הייתי מתפרץ מן המטבח החוצה , אל אנשים : ואילו היא נועלת את עצמה במפתח , כי בפרוזדור נמצא מישקה .
–  חכה , עוד לא זה העיקר .
מדוע נמצא המפתח ברחוב ?
ברור .
לא רק אני ואתה , אלא כל אדם ירצה ברגע כזה לפרוץ החוצה .
גם מרת קוזודוי , סוף-סוף , אינה אלא בשר-ודם , גם היא רוצה לרוץ , ומרגע לרגע גובר הרצון הזה לרוץ , או אפילו לזחול , החוצה .
כאן מתנהל חשבון הזמן אפילו לא בשניות , אלא בחלקי שניה ; ובשבילה כל חלקיק שכזה –  תקופה שלימה ; ועם כל תקופה כזו מתחוור לה יותר ויותר : לא אבליג , אתפרץ החוצה !
ושם -    מישקה .
המפתח , נניח , נשאר בידה .
או , אולי , אחרת : המפתח נשאר בחור-המנעול , והנה הגיע שבריר-שניה כזה , כאשר יד נשתלחה מאליה אל המפתח .
וכאן אומרת מרת קוזודוי לעצמה : לא !
אסור !
ובשביל שלא ישאר עוד פתח לפיתוי , היא משליכה את המפתח לרחוב .
וזהו , כנראה , פירוש אותו מקום בסיפור השכנה : " היא רצה אל החלון " .
שולית-הרוקח היה , כיאה לבני-מעמדו , עלם צר-כתף ודק-זרוע , ולפרוץ את הדלת לא היה לפי כוחו .
עד שהוזעקו בני-העיירה למקום , עד שפצפצו את הדלת , עבר זמן רב .
הרופא של ה"זמסטבו " הסביר לי את המצב מבחינת מהירות-השרפותם של אריגים למיניהם .
החלוק עצמו לא היה עוד נורא כל-כך : הוא נשרף כליל עד מהרה .
ואולם את כתנות-הלילה קבלה מרוסיה בנדוניה , אננה מיכאילובנה בחרה בהקפדה בבד היקר ביותר : חומר חזק , עקשני , בוער לאט .
וגם חזיה היתה על מרוסיה , אחרי הילד השני כבר חששה לגיזרתה ולבשה חזיה מבעוד בוקר ; והחזיה אף היא היתה ממין משובח .
–  ראיתי כבר הרבה מחזות בחיי , - אמר לי הרופא , - ואולם מלאכה יסודית ונאמנה כזו של הקב"ה , מכל שערה שבקדקוד ועד כל ציפורן שברגל –  לא נזדמן לי לראות מעודי .
מרוסיה נפטרה כשלוש שעות אחרי שאספוה .
סמוך לקצה הגיע סמוילו : שמע ופניו קדרו , נכנס אל מרוסיה , התבונן –  ופניו קדרו עוד יותר ; מיהר אל בת-המרקחת , הוציא את כל הדרוש וחזר אל אשתו , לעשות רטיות או זריקות או טיפולים נחוצים אחרים .
את הרופא הבהילו באותו בוקר אי-לשם , הרחק מן המקום , הוא כבר לא מצא את מרוסיה בחיים ; ומפי סמוילו לא הרהבתי עוז לשאול , אם דעתה היתה צלולה עליה –  זאת לא אדע עד היום .
אולם שטרוק , שלא הצטיין בטקט עדין ביותר , שאל את פיו בפני : - וכי מאוד התענתה מרת קוזודוי ?
–  סמוילו לא ענהו דבר .
אחר-כך , כשנשאר עמי ביחידות , אמר לפתע קטועות : –  שוטה .
התענתה רק כל עוד לא הייתי כאן .
כשבאתי וראיתי מהו הענין , חסל : שוב לא התענתה .
בעלה –  רוקח .
* " חלום אותי " ...
כבר כתבתי זאת : מעודי לא חלמתי חלומות-לילה ממש , אך יש וברצותי לישן את עצמי , אבדה לי חלמות או , נגיד , מכתבים , אשר איש לא כתב לי מעולם ; למשל , מכתב מעולם-האמת .
אותו " חלמתי " פעמים כה רבות , עד שאזכור גם עכשיו כל מלה בעל-פה .
מוזר –  לא כל הפרטים עולים בד בבד עם גירסתו של הקוליגה שטרוק ומשום-מה גם שם-אביה של היווניה אחר הוא .
ובכלל שטות היא , כי רוצה אני לצרף פה את ה"מכתב " הזה , ובכל זאת אצרפנו ; לא במלואו , רק את דפיו האחרונים : " הדבר הראשון שהרגשתי –  היתה בהלת קליופה סטמטיבנה : פניה נתעוותו , קולה ניתק , היא פשטה לקראתי יד מצביעה , גחנה , כמעט נפלה מתוך החלון ; בעצם עודנה ילדונת .
התבוננתי אל עצמי –  והנה רואה אני : שרוולי השמאלי נאחז במסמר שבארון ולשון-אש מן הפתיליה מלחכת אותו .
היודע אתה , מה היתה מחשבתי הראשונה : הנה כעת יגיד במוילו : " נו ?
מה אמרתי לך תמיד ?
אל תעיזי שוב לצאת למטבח ב'בלחון' מקורי-עכביש ! "
התחלתי להסיר את שרוולי מן המסמר ; דקדקנות טיפשית –  צריכה הייתי בפשטות לקרוע אותו בכוח ולקפוץ אחורנית .
אך יתכן כי גם זה לא היה מצילני , יותר מדי מהר התרחש הדבר .
בקיצור ...
אבל נניח לכל אלה , אין אני יודעת לתר תיאורים .
" מדוע נתתי אז דעתי על המברשת דוקא , לא אדע בעצמי ; אך מוכנה אני להשבע , כי חשבתי על המברשת ולא על מישקה ; והוא הדין במפתח .
יכולה אני להעיד בשבועה , כי אף הרהור קל על מישקה לא עבר בראשי משך כל אותו הזמן ; אם לומר את האמת –  לא היתה אז דעתי פנויה למישקה ; זה היה דבר לא-נעים עד מאוד , דבר משגע ממש .
" חביבי , אל-נא תחשוד בי כי מתגנדרת אני באמרי " לא נעים " תחת " מכאיב " .
כמובן , זה היה " מכאיב " ואף זו אינה המלה האמיתית .
אך כלום לא עלה מעולם על דעתך , איזה מושג מאוס ומשפיל הוא זה – " כאב " ?
זוהי החוויה הפסיבית ביותר בעולם , חוויה עבדותית : אתה –  לא-כלום , את פיך אין שואלים , מישהו מתעלל בך כחפצו .
אף את הלידה לא אהבתי בעיקר משום כך , משום העלבון , ההתעללות .
כל זה הופך אותך ליצור גס-רוח , לבהמה בלי בושה וכלימה , לא איכפת אם יביטו הכל , אדרבא , תשמע-נא כל העיירה ...
לא , חביבי , אל תשאל לכל אלה .
לא-טוב היה .
פרצתי אל הברז , אך הוא לא נשמע לידי ; קליופה סטמטיבנה צעקה משהו , אני גם-כן ...
לא-טוב .
" מוזר : באיזו איטיות תופס האדם , כי קרה דבר שאין להשיבו .
סבורה אני כי הוא הדין גם כאשר מתחיל לכרסם את גופך איזה חולי קטלני –  סרקטן , למשל : " האומנם דוקא אצלי ?
לא יתכן ! "
יודע אתה מכבר –  ועוד אינך מאמין .
כאן המלה " איטיות " אינה במקומה –  בודאי אף ששים שניות לא נדרשו לרבונו-של-עולם בשביל כל המהתלה הזאת במרוסיה .
ובכל זאת באיטיות .
כבר לחשו שערות-ראשי הבוערות , כבר היה כל גופי –  נו , " כואב " –  ואני , כביכול , עוד צחקתי ולעגתי לעצמי : כאילו שפכתי חמיצה על שמלה חדשה והריני מנערת את הטיפות ושוקלת במוחי , כי אולי עוד אצליח לנקות את הכתמים ברותחין וללכת לביקור-אורחים , ומיד הכל יהיה שוב כשהיה –  האין זאת , הכל יהיה שוב כשהיה ?
סמוילו , מישקה , אמא , כל מלאכי-השמים , אנא אמרו-נא , כי זה לא-כלום , זה סתם-כך , ותיכף יהיה הכל שוב כשהיה ...

" קיצורו של דבר , - הכל עבר ולא כדאי לדבר על כך .
" על אחת , אולי , כדאי .
יודעת אני , כמובן , כי הבריות קוראים לכל זה " אשה גיבורה " ...
המלה השניה כאן אינה במקומה , כל העיקר אינו אלא בראשונה .
בשבתי שם , באובידיופול , רבות הרהרתי בנו , בנשים .
כתבתי לך : היו רגעים , כאשר בשכר סוכריה אחת , ואף בלעדיה , מסוגלת הייתי ליהפך לאשה בוגדת ; סתם כך בעלמא ; ואחר-כך הייתי מתנערת , מפדרת את האף ורצה להרתיח חלב , בלי שום מוסר-כליות .
היודע אתה ?
אר אל-נא תחשוד את פי בחילול-השם : הרי אמא קדושה בעיני .
אך לו הוכיחו לי , כי גם בחיי אמא היתה סוכריה כזאת , לא היה הדבר מצערני ביותר ; ודומני , אף לא היה מפתיעני .
לא זה העיקר , נאמנות , בוגדות , מיושבות , מושחתות ...
אנו , איך לומר זאת –  אנו כולנו " לויאליות " .
כולנו : אמא , וולנטינוצ'קה של מרקו , ואף ליקה על פי דרכה –  ליקה , אם לא לגבי אנשים חיים , הרי לגבי איזה מין אליל משלה , שאפילו עוד לא היה ולא נברא .
כולן כאלה , כל מי שאכיר ; בודאי אפילו ניורה וניוטה , לו ניתן לתהות על קנקנן כהלכה ( בעצם לא הכרתי אותן –  איך אפשר היה לדבר אתן ממש , כשהן תמיד יחד ? ) .
מהי לויאליות לא אוכל להגדיר , ואולם אחת אומר לך לבטח : אם יבוא יום , יקירי , וכל עולמך יתמוטט ויפול , והכל יבגדו ויעזבוך ולא תשאר לך שום משענת –  אזי מצא לך אשה והשען .
איני מתפארת , חס וחלילה , איני מתרברבת ביחוסנו : ואולם זוהי אמת לאמיתה .
" ובכן זה הכל , ידידי .
אל-נא תצטער , כי באת לפי הזמנתי ולא המתנתי לבואך .
גם זו לטובה –  במצב הרוח , בו הייתי שרויה , לא יכולתי אולי לקיים את ההבטחה , שנתתי לך במכתבי , וכעת היה מעיק הדבר על שנינו .
גם זו לטובה .
שלום , חביבי , לנצח . "
.

כח : התחלתו של טוריק מחצית העיר נהרה להלויה : שש מרכבות זרים וכמעט דף שלם של מודעות בעתון .
אי שלא פילל , כי עם רב כזה שמע את שמעה של מרוסיה .
עורך-עתוננו , שלא ראה אותה מעודו ובדרך-כלל חבב להיראות בעיני הבריות כאדם יבש , הלך אף הוא אחרי ארונה ואחר-כך כתב בעתון ( אף כי זה-כבר חדל מכתוב בעצמו ) : " נדמה היה , כי באו גם אנשים זרים לחלוטין , ולא רק על מנת להשתחוות לגדלות שבהקרבה-עצמית , אלא גם בפשטות –  להפרד מן ההתגלמות הנהדרת של הנעורים , החן וכל הטוב והטהור שבחיים . "
ראשון נגרר אחרי הארון זקן עלוב ונבוך , פניו פני אביון משכבר-הימים ; ואף-על-פי-כן לבוש היה כמצוות מנהגי דורו , שנתחנך על ברכי הספרות הגרמנית הכבודה והמתונה –  צילינדר וכפפות שחורות .
אברם מויסייביץ' , אף הוא חבוש צילינדר , תמך תחת זרועו .
אננה מיכאילובנה שכבה בבית , הרופא אסר עליה לקום , ואף היא עצמה , אומרים , לא התפרצה ללכת , ובכלל לא אמרה דבר לאיש .
את סמוילו משום-מה לא אזכור , אף כי היה שם בלי ספק .
אזכור את טוריק : הוא צעד חיוור ועצור , ובאופן סמוי מן העין , אך מדוקדק מאוד , ניצח על הסדר .
הוא שדאג להעברת הגוויה ולכל שאר הסידורים , הוא שהלך ל"חברה קדישא " להלחם עמם על הטוב שבמקומות בבת-העלמין ועל המעולה שבחזנים , והקברנים לא עשו דבר אלא לפי מוצא-פיו .
... : אל מלא רחמים ...
המציא מנוחה נכונה על כנפי השכינה , במעלת קדושים וטהורים , כזוהר הרקיע מזהירים ... "
תפילות יפות יש לנו .
ואולם התפילה השניה היתה מוזרה ואף חסרת-שחר : אין בה אף מלה אחת על האבדה ויש רק תהילות ותשבחות לאל הקטלן .
בהקשיבי למלותיה , כשגמגם אותה בפר סמוילו ספק איגנץ אלברטוביץ' , נשכתי שפתי מרוב חימה וחשבתי בלבי : –  אבן הייתי מידה בך , אלוהים , לולא הרחקת כל-כך מחבואך .
מבית-הקברות חזרתי במרכבה יחד עם אברם מויסייביץ' .
על מה שוחחנו מתחילה , לא אזכור , אך דבר אחד הדהימני .
אמרתי לו , ברצותי לשמח את לבו : –  צדקת , טוריק –  זהב הנהו .
איש מהימן .
לפתע ראיתי , כי נתעוותו פניו .
הוא היה גם לפני-כן שרוי בדכאון אמתי , " הרוג " כפי שאומרים הבריות , אך החזיק מעמד : וכאן הרגשתי , כי עוד מעט ויפרוץ הזקן בבכי או יתעלף ויפול תחתיו .
אך הוא הבליג ורק הפליט מבין שיניו דבר בלתי-צפוי כלל : –  שרץ חלק , חלקלק ...
אף כי ברגע ההוא לא היתה דעתי פנויה לא לטוריק ולא למריבה ביניהם , אך עיני יצאו מחוריהן לשמע משפט כזה על מחמל-נפשו מאז ומתמיד .
ואולם להציג לו שאלות לא הרהבתי עוז , כנראה .
ואולי אף שאלתי והוא לא ענני .
למחרת , או למחרתיים , הלכתי אל הזקנים .
אל אננה מיכאילובנה לא הניחה לי להכנס האחות הקפדנית , שהוזמנה מבית-חולים פרטי ; ואיגנץ אלברטוביץ' ישב , לפי הנוהג , על הרצפה בחדר-האורחים , בלתי-מגולח כדין אבלים , וקרא , כמצוות אותו דין , ב"איוב " מתוך תנ"ך עבה עם תרגום רוסי .
קיבל אותי בשלווה , דיבר בשקט ; לא על מרוסיה , אלא בעיקר על איוב .
–  ספר נפלא : כמובן , רק כעת יכולתי לרדת לעמקו .
עיקר-עיקרו –  קושיה זו : אם קרה מה שקרה , מה יעשה האדם –  הימרוד , יתבע את אלוהיו לדין-כבוד , או יתיצב כחייל בעמידת-דום " יד לתפר " , או אפילו יצדיע , וירעים בקולו קבל העולם כולו : לפקודתך , כבוד מעלתך !
והשאלה , לדעתי , נדונה כאן לא מבחינת הצדק והעוול , אלא אחרת לגמרי : מבחינת הגאווה .
גאוותו האנושית של איוב , שלי ושלך .
המבין אתה : מהי דרך גאה יותר –  למרוד או להצדיע ?
מה אתה חושב ?
כמובן , לא " חשבתי " ולא כלום : את " איוב " לא קראתי מעודי .
לא עניתיו דבר , והוא ענה בעצמו : –  והנה כאן יוצא כך : דרך גאה יותר –  להצדיע .
מדוע ?
הנה כי כן : אם מורד אתה , משמע , התרחש מעשה-הבל , כאילו עברה , כביכול , עגלת-זבל ורמסה אל-לא-חטא שבלול או מקק ; משמע , כל סבלך –  סתם-כך , הבל מקרי , ואתה בעצמך אינך אלא מקק .
התחלתי לרדת לסוף-דעתו והקשבתי ביתר עיון .
נזכרתי , כי לפנים באמת נראו בעיני האנשים הללו מבורסת-התבואה כחכמי-חיים מופלגים ובית-ספר העסקים – כבית-ספר מובהק .
–  ואולם , אם רק מצא איוב עוז בנפשו להרעים " לפקודתך " ( אם כי קשה הדבר , קשה עד מאוד ) –  מיד משתנה הענין תכלית השינוי .
אזי , משמע , הכל מתקיים לפי התכנית , ושום עגלה מקרית לא היתה כאן .
הכל לפי התכנית : היתה בריאת-העולם , היה המבול , נו , וחורבן בית-המקדש , מסעי-הצלב , ירמק כבש את סיביר , נפלה בסטיליה , וכן הלאה , בקיצור , כל דברי-הימים ובכלל זה גם האסון בביתו של מר איוב .
כלומר , לא גלגל עיוור סתם אלא לפי התכנית ; גם זה תו-זמרה באופירה רבתי –  לא תו כה חשוב שנפוליאון , ובכל זאת תו , שנרשם בכוונה , תחילה בידי אותו ורדי עצמו ..
ובכן , לא שבלול אתה כלל אלה –  אחד ממעוני האופירה , ובלעדיך לא היתה המקהלה שלימה .
אתה –  אישיות , עוזר מעוזריו של רבון-העולם .
מצדיע אתה לא רק לכבודו אלא גם לכבודך אתה , כלומר לא כל זה כתוב כאן בזו הלשון , אך הויכוח כולו נסב דוקא על כך .
ספר נפלא .
לאחר שתיקה קלה , הוא התחיל לדבר דוקא על אותה התפילה , שהרגיזה אותי בבת-הברות : –  הנה , ראה " קדיש " זה –  תפילת-האבלים העיקרית , אומרים אותה בכל ימי-האבל , ולפי דיננו די בה ואין צורך בשום אחרת , ותכנה – " יתגדל ויתקדש שמיה רבא " ותו לא .
לא זו בלבד שאין אף מלה על הנפטרת , אלא אין בכלל שום רמז לכל המאורע .
לו היה , לפחות : " נכנע אני לרצונך הקדוש " –  אפילו זה איננו .
ובכלל , במחילה , גיבוב-מלים אוילי : " יתברך וישתבח ויתפאר " –  ועוד כחמש מחמאות מאותו הסוג : דומה בהחלט למה ש"בירש " –  כלומר , בוריס מבריקיביץ' –  כתב לאננה מיכאילובנה מאיטליה : " אניוטוצ'קה היקרה , החביבה , הכבודה והמפורסמת ... " .
לכאורה , לו היתה לו , כביכול , קיבה לקדוש-ברוך-הוא –  צריכה היתה לתקוף אותו בחילה מקידות והשתחויות שכאלה .
אך לאמיתו של דבר , אין זה הבל כלל : הכל בכוונה תחילה , מקנטר הוא את השטן .
–  מי זה " הוא " , ומדוע את השטן ?
–  הוא –  מי שחיבר את התפילה : רבי עקיבא , אם אינני טועה ; דוקא אדם פיקח מאוד .
וחשב הוא בשעת-המעשה כך : הנה התרחש אסון , עומד-לו כזה מין פרקמטוט שכול , סוחר הגילדיה השניה , לפני בור-הקבר , הכל אבוד ואין עוד טעם לחייו .
עומד לפני הבור ובלבו מגיש לרבונו-של-עולם חשבון על כל הנזקים ; וחמתו בוערת בו להשחית –  הנה יניף את שני אגרופיו ויתחיל להטיח דברי-חירוף ישר כלפי מעלה .
ומאחורי המצבה הסמוכה קורס-לו השטן ואינו מחכה אלא לזאת בלבד : שיפרוץ בחירופים .
שיכריז בגלוי , אחת לתמיד : אתה , רבונו-של-עולם , אינך , במחילה מכבודך , אלא גחמן משתולל וגס-רוח –  ועוד ערל-לב לתוספת , כלך-לך , לא ארצה עוד להכירך !
והוא אשר מצפה לו השטן : אך ישמע את הדברים הללו –  מיד יעשה לו העתק מדוייק , יעוף לגן-העדן ויגיד לרבונו-של-עולם : " נו , מה , ספגת מנה אחת אפיים ?
ועוד מידי מי : מידי יהודי –  שליחך וסוכנך בכבודו ובעצמו .
צא בדימוס , הזקן : כעת אני המנהל " .
הנה למה מצפה השטן ; והסוחר ההוא , בן הגילדיה השניה , העומד על הקבר , מנחש כל זאת אף הוא .
מנחש ושואל את עצמו : ובכן , כלום באמת אשמח את לבו של השטן ?
אשים את סיטרא-אחרא לבעל-בית בעולמנו ?
לא , במחילה , לא יהיה ולא יקום !
אני אראה לו , ימח שמו .
–  וכאן מתחיל הוא , המבין אתה , לרשום לזכותו של הקדוש-ברוך-הוא " טוב-מאוד'ים " בזה אחר זה .
בלי כל טעם –  לשם מה הטעמים ?
ובלבד שישפיל את השד הארור , ידכאו עד עפר , יעשהו לגל-עצמות .
במלים אחרות : אתה , השטן , אל תתערב .
איזה מין חשבונות יש ביני לרבונו-של-עולם –  עניננו הוא , שותפים אנו משכבר-הימים , נסתדר איך-שהוא ביננו לבין עצמנו ; ואתה אל תתחוב חטמך .
–  המבין אתה , אותו הרעיון עצמו שבספר איוב : היהודי ואלוהים –  שותפים הם .
את אננה מיכאילובנה ראיתי בלי ספק גם אחרי-כן , ולא פעם אחת ; אך מוזר הדבר –  לא אזכור על כך ולא-כלום .
בעצם לא אזכור עוד מקודם : מאז אסונו של סיריוז'ה .
כנראה , כך דרכו של זכרוני .
אי-אז , בהיות עוד ליקה נערה , הסבירה לי –  בשיחה היחידה שזיכתני בה בימים ההם –  את ההבדל בין זכרון צחור לזכרון שחור : וגאוותה יהתה על כך שזכרונה " שחור " –  שומר את המר בלבד .
לי , אם-כן , זכרון " צחור " : את הרשמים הקשים מנשוא הוא פולט , עוקר מן השורש ללא שיור וזכר , ולא פעם השגחתי בכך .
אין כאן במה להתפאר –  אולי צדקה על-פי-דרכה ליקה בחשבה את סוגה לעדיף משלי .
לא אזכור דבר על ניאוביה שלי מאז שתי המהלומות הללו .
לא אזכור אפילו איך נקבעו יחסיה עם העיוור ; ואם ניסתה עוד להאחז בטוריק , ילדה האחרון –  באותו חודש קצר או חדשיים , שעוד העניק לו טוריק .
*  טוריק המתין בנימוס שבוע , כל עוד ישב אביו " שבעה " .
ביום השמיני קם איגנץ אלברטוביץ' מן הרצפה , רחץ , התגלח והלך לבורסה ; וטוריק טלפן לי למערכת , כי יסור אלי בערב בענין אישי חשוב .
אותו דוקא אזכור היטב , ביחוד בערב ההוא .
כתבתי עליו , כמדומני , פעמים אחדות : ללא-פגם או " ללא-דופי " –  ולא לשם לעג , חלילה .
באמת לא פגשתי עוד איש שכזה : אם תאהב אותו ואם לאו , לא תמצא כל תואנה להתאנות לו .
אפילו ל"אל-דפיו " זה עצמו אי-אפשר היה להתאנות –  תכונה זו לא היתה אצלו מעושה , והוא גם לא הדגיש אותה כלל .
היה זה בפשטות מין טבע כל-כך מדוקדק , ללא זיז ובליטה , שאינו מסוגל , אפילו במקרה , לאחז את עיני-הבריות , להפליט דבר-שקר , לנגוע בקנין-זרים , ואפילו להגדיש במשהו את הסאה , מבחינה חיצונית או פנימית .
והפעם בא אלי לבשרני חדשה גדולה ולבקש שאקבל עלי " להכין " את הזקנים .
–  אדוני הוא השני מאנשי-חוגנו , השומע זאת מפי .
הראשון היה אברם מויסייביץ' : ראשית , דוקא כלפיו רבצה עלי חובה מוסרית מיוחדת –  סבורני , כי אדוני מבין לסיבות ; ומלבד זאת נתכוונתי לבקש ממנו שידבר עם אבא .
ואולם בשורתי קשתה עליו כל-כך , עד שלא הרהבתי עוז לבקש זאת .
שתקתי בכבשי עיני במרבד .
אף הוא שתק שעה קלה ופתאום פתח ואמר : –  הייתי רוצה שאדוני יבין לי : לא " יצדיק " אלא יבין .
אם הוא מוכן להאזין , אשתדל לתאר את עמדתי בדיוק נמרץ , מבלי הזיז שום נקודה מכרעת ממקומה הנכון : הדבר לא יקשה עלי , את כל זה שקלתי מכבר ומכל הצדדים : עוד בהיותי בכיתה ה' של גימנסיה .
ובכן , אינו מתנגד ?
נזכרתי , כי באמת היה זה בעודו תלמיד כיתה ה' , כאשר מצאתיו יושב על ספר לימוד הלשון העברית או על " דברי-הימים"לגרץ או כיוצא באלו .
אברך יסודי , שלא יעשה מלאכתו רמיה : אם צריך " לשקול " משהו , מתחיל הוא בלימוד המקורות הראשונים .
ושנים כה רבות הוא נושא בחובו " טרפה " שכזו –  ואיש לא הרגיש בכך , אף לא ידידו אברם מויסייביץ' , הערום כנחש , הרואה לצפונות כל אנוש עד חדרי בטן והיודע מרחוק , מה מתרחש בקן-אושר קטן אי-שם באובידיופול .
אמרתי מבלי הביט בו : - אני שומע .
–  אפתח בציון עובדה יסודית אחת : לא הייתי רוצה ליצור את הרושם , כי החלטה זו , כפי שאומרים , " עלתה לי ביוקר " , כי נאלצתי " להאבק " עם עצמי .
שום יחס רגשי לסוג-שאלות זה אין לי , מעצם ימי-ילדותי גישתי לכך היא שכלית בלבד .
ואולם דוקא הגישה השכלית טעונה זהירות יתרה ; והגישה השכלית , לפחות בעיני , אינה משחררת כלל את האדם מחובת נקיות מוסרית .
למשל : סבורני , כי לו נקלעתי לספינה הנטרפת בלב-ים , לעולם לא הייתי מסוגל לקפוץ לסירה , עד אם הורידו תחילה את כל הנשים והילדים , הזקנים והחולים .
לפחות , מקווה אני כי הייתי עוצר כוח שלא לקפוץ .
–  ברם , ענין אחר בהחלט –  ספינה , שהכל כבר קפצו מעליה או גמרו אומר לקפוץ ; וביחוד , כאשר מסביב –  סירות-הצלה ככל אוות-נפשך , יספיק המקום לכולם ; והספינה , בעצם , אינה טובעת כלל , אלא סתם ספינה לא-נוחה , צרה ומלוכלכת , ואינה מפליגה לשום מקום , ונמאסה על הכל .
משכתי בכתפי : –  מניין לו זאת ?
כאן באודיסה לא ראה מא מעודו את הגיטו האמתי .
–  לא , אדוני , ראיתי : מנערותי ועד השנים האחרונות הרביתי , כרוב חברי , להכין לבחינות-הבגרות את האכסטרנים – " יוצאי ביצת פינסק " , כלשון מרוסיה .
סבורני , זוהי שיטה נאמנה מאוד לחקר סביבה מסויימת : לפי הדוגמאות ; ואולי שיטה רבה יותר מדוייקת מאשר להסתכל בסביבה זו מבית , כאשר מרוב רעש ודחק לא תבחין ולא-כלום .
בקטריולוג מבין-ענין , לאחר שיטרח קצת במעבדתו על בדיקת דמו של החולה , ילמד על מחלתו יותר מאשר הרופא המטפל באדם החי עצמו , הנתון לקפריסות , התקפות והפוגות . , והדיאגנוזה שלי נקבעה לחלוטין : התפוררות .
העם היהודי מתפזר לכל רוח ולא ישוב אל כצמו לעולם .
–  והציונות ?
או אפילו ה"בונד " ?
–  ה"בונד " והציונות , מבחינת המחקר הרפואי הם היינו-הך .
ה"בונד " –  כיתה מכינה , או , נגיד , בית-ספר עממי : הוא מכשיר לקראת הציונות .
דומני , פליחנוב הוא שאמר על ה"בונד " – " אלה הם ציונים הפוחדים ממחלת-ים " .
והציונות –  זוהי כבר מעין גימנסיה : מכינה לאוניברסיטה .
וה"אוניברסיטה " , אשר אליה פני כולם מועדות שלא-מדעת , וסוף-סופם שיגיהו לשם –  שמה התבוללות .
איטית , בלא חמדה , בלא חדווה , ואפילו , לפי הרוב , בלי טובת-הנאה מידית , אך בלתי-נמנעת ולבלי-שוב , עם התנצרות , נישואי-תערובת וחיסולו המלא של הגזע .
דרך אחרת אין .
ה"בונד " נאחז ב"ז'רגון " ; אומרים , הלשון המופלאה ביותר בעולם –  איני מכירה אלא מעט , אך האכסטרנים שלי ציטטו , למשל , מלת-וויטשפל " בויצ'יקל " –  בחורון , לא-כן ?
–  הרי זה tour de force : < ! [ if ! supportFootnotes ] > [ vi ] < ! [ endif ] >  יסודי שלוש לשונות במלה קצרה אחת , והצלצול טבעי בהחלט , מזיגה אידיאלית ; אך בעוד 25 שנה לא יהיה עוד שום " ז'רגון " בנמצא .
וציון לא תהיה אף היא ; ולא ישאר אלא דבר אחד –  הרצון להיות " ככל הגויים " .
יכולתי להציג עוד עשרים קושיות : - והדת ?
והאנטישמיות ?
–  אך , כנראה , מוכנות היו בפיו תשובות משוריינות לכל .
החרשתי , והוא המשיך : –  הדוגמה הטובה ביותר לכל אלה היא , לדעתי , משפחתנו : אנו , חמשת הילדים .
כל אחד –  אדם יקר-ערך על פי דרכו , אך בלי עיקרי-אמונה : ויראה-נא , מה יצא מזה .
אינני רוצה לדבר על כל אחד מאתנו לחוד .
ברצוני רק ללמד זכות על עצמי , לבל יחשוב , כי לא אדע את ערכה של מרוסיה .
אדע היטב : כדאי היה , אלף מונים כדאי היה לרבונו-של-עולם לברוא את עולמו על כל תועבותיו , ואף כדאי היה לעם שלם לעבור דרך-דורות ארוכה של יסורים והתנוונות , אם במחיר זה תוכל , אחת לדור , לפרוח עלי אדמות דגנית-פז שכזו ; יצור , אשר ראש-דאגותיו –  להנעים לכל , לנחם את הכל .
אך אדוני בעצמו יודע , כי גם מרוסיה היא פרח מפרחי הדקדנס .
החרשתי מעט ושאלתי : –  מה החפזון ?
מן הסתם ימותו ההורים בקרוב ; והרי עוד זמן רב לפניו .
–  לא אדע , אם אמנם זמן רב לפני .
אומרים , כי מיניסטריון-הפנים עומד כעת על המקח עם הסינוד , ברצונו להנהיג חוקים חדשים שיסבכו מאוד את כל הפרוצדורה , מכל מקום –  ישהו את מתן הזכויות המלאות .
אך לא זה העיקר , יאמין לי .
אני , לפי טבעי , איש-בנין , איש תכנית וסדר ; תכניתי רחבה , לשנים רבות .
השנה אסיים את האוניברסיטה , עת להתחיל בבנין .
איני יכול לדשדש במקום אחד –  ועוד לחכות בקוצר-רוח , אם במהרה אוביל לקבורות את אמא ואבא ואת אברם מויסייבעץ' .
–  מה עניינו של זה לכאן ?
–  הוא אצלי דוקא הנקודה המכאיבה ביותר .
משום כך קודם-כל סיפרתי את הדבר לו .
כי הנה זה-מכבר הוא ערך צוואה לזכותי ; ואף שמנה למדי .
כי לא ידע : לו ידע , מבכר היה להניח את כספו לטיפול בכלבי-הפק' כאותו יווני מטורף רלי ( מכספו של רלי זה הוצבו בכל העיר בצל עצי-השיטה פחי-מים ירוקים עם השלט : " לכלבים " ) .
ובכן –  להחריש ?
לגנוב ממונו של אדם ?
אין זה לפי טעמי : הלכתי אליו וסיפרתי , למען תהיה לו שהות לשנות את צוואתו ; ודאי כבר שינה .
כאן נתתי בו עיני ונפגשתי עם מבטו –  הוא , כנראה , מלכתחילה לא כבש עיניו מפני .
מבט ישר , איני אדם הגון , אשר אין לו מה להסתיר ; ואף לא שמץ של גינדור –  הרי , בעצם , מספר הוא לי על מעשה אציל ועדין שעשה , והנה ידבר בו בפשטות , כאילו בדבר המובן מאליו .
לבושו נאה , בלי טרזנותו של סיריוז'ה , אך נאה ; " standesgemaess " < ! [ if ! supportFootnotes ] > [ vii ] < ! [ endif ] > , כיאה למשכיל צעיר , המעורר תקוות והעתיד להיות אישיות , אולם עדיין לא ביצע שום דבר מיוחד , ויודע זאת .
לא טבעת ולא לוית-נוי לשעון , בעניבה האפורה –  סיכה עמומה , בודאי אינה זולה כל-עיקר , אך קטנה ועמומה בתכלית .
–  ואת הכנסיה בחר לו כבר ?
–  בחרתי .
תחילה חשבתי על הכומר הארמני ההוא באקרמן , הנוהג בטקס זה פשטות יתרה ; ואולם , בעיני , זה אכסוטי מדי .
אנהג ככל הבריות , אסע לויבורג , אל הפסטור פירחו ; כבר החלפתי עמו מכתבים .

כט : L'Envoi < ! [ if ! supportFootnotes ] > [ viii ] < ! [ endif ] >  בודאי לעולם לא אראה עוד את אודיסה .
חבל , אותה אני אוהב .
לגבי רוסיה הייתי אדיש אפילו בימי-נעורי : זכורני , תמיד שרוי הייתי בהתרגשות של שמחה בצאתי לחוץ-לארץ , ואילו חזרתי כמי שכפאו שד .
אך אודיסה –  ענין אחר : עוד בקרבי אל תחנת רזדלניה –  תססו בקרבי רחשי ערב-חג .
לו קרבתי היום , כי-עתה היו בודאי גם ידי רועדות .
ולא רק כלפי רוסיה אדיש אנוכי , אין נפשי " קשורה " קשר אמיתי בשום ארץ בכלל ; אי-אז מאוהב הייתי ברומא , ולא ימים מועטים , אך גם זה חלף .
אודיסה –  ענין אחר : לא חלף ולא יחלוף .
לו היתה הברירה בידי , כי-עתה רציתי להגיע לשם לא דרך רזדלניה אלא באניה ; בקיץ , כמובן , והשכם בבוקר .
הייתי קם עוד לפני דמדומי השחר , כל עוד לא דעך המגדלור שבפונטן הגדול ; ובודד , באין נפש חיה עמי על הסיפון , הייתי משקיף על החוף .
מתחילה יהיה החוף מעורפל , אך עד שבע , בערך , יבצבצו ויעלו אותם שני הצבעים –  טין כתום-אדמדם וירק אפרפר במקצת .
ואני אתאמץ להבחין , לפי זכרוני , את הפרוורים : פונטן הגדול , התיכון , ארקדיה , פונטן הקטן ; אחר-כך לנז'ירון , ואחריו גן –  כמדומני מצד הים נשקף מרחוק עמוד-פסלו השחור של אלכסנדר השני .
כלומר , כעת בודאי הסירוהו , אך הרי אני מדבר באודיסה הנושנה .
אחר-כך יתחילו להצטייר פרטי הנמל .
הנה הברקוטר והנה שובר-הגלים ( איש מתושבי-העיר לא ידע את ההבדל , ואני ידעתי ) ; הנה הקרנטין ומאחוריו מציצה אסטוקדה –  ואכן לצד מועדות פני אניתנו ; ואלה המזחים שמימין , קטנים יותר , לא נועדו אלא לספינות מקומיות ובעיקר לאלוניות-מפרש , לאילפות ולאסדות : המזח הפלטונובי , האנדרוסובי ועוד מזח אחד .
בימי ילדותי נזדקר עוד יער ארובות ותרנים בכל מעגני הנמל , מלכה היתה אודיסה בימים ההם ; אחר-כך דלל הנמל , דלל בהרבה , אך רצוני להראותו פי שהיה בימי ילדותי : יער , ובכל רחביו מנסרים כבר קולות מלחים , ספנים , סוורים , ולו יכולתי להבחין , היה בא באזני שיר-השירים של האנושות : מאה לשונות .
האזכור עוד את הבנינים , הנראים במרומי-ההר מצד הים ?
בית-העיריה היה לבן , בן קומה אחת , בסגנון יווני פשוט ; לפני ימים מספר ראיתי בריצ'מונד שבאמריקה את בנין הקפיטול המחוזי הדל , הדומה במקצת לבית-העיריה שלנו , ושעה ארוכה לא יכולתי להרגע .
מימין , קו ישר של ארמונות לאורך השדרה –  לא אזכור אם אפשר לראותם מבעד לעצי-הדולב ; אולם האחרון מימין נראה בלי שום ספק , הלא הוא ארמון וורונצוב , ולו חזית-עמודים בחצי-גורן עגולה מעל לשפעת-הירק שבמורד התלול .
וגרם-המעלות , כרחוב הגון רחבו , מאתיים מדרגות-פאר נמוכות ; שני לו אין , כמדומני , בעולם כולו , ואף אם יאמרו לי , היכן ישנו לא אסע לראות .
ומעל לסולם-המדרגות דוכס-האבן –  מושיט את ידו וזוקף אצבעו כלפיך : שמי די-פלסי דה-רישליה –  זכור , כמה עמים מכל קצוי אירופה נתקבצו הנה , כדי לבנות עיר אחת על תלה .
אומרים , כי בין הבריות –  עצם השם אודיסה כמוהו כהלצה מבדחת .
בעצם , איני נעלב על כך : כמובן , לגלות בפניהם את געגועי לא כדאי , אולם על יחס-של-תחוק אל עיר-מולדתי אין עלבון בלבי .
אולי באמת היתה זו עיר מצחיקה ; אולי , משום שבעצמה חמדה כל-כך לצחוק .
עשרה שבטים זה בצד זה –  ואיזה מבחר יחיד במינו של שבטים ציוריים , האחד משונה מרעהו : פתחו בזה שצחקו אחד למשנהו ולבסוף למדו למלאות פיהם צחוק גם על עצמם , ועל עולם ומלואו , ואפילו על מה שמכאיב , ואפילו על מה שאהוב .
לאט-לאט שחקו-מחקו , בתהחככם זה בזה , את מנהגיהם , חדלו לנהוג רצינות יתרה איש בקדושת מזבחו , לאט-לאט ירדו לעמקו של סוד חשוב אחד בעולם הזה : כי קדשך הבל הוא בעיני השכן , והרי שכנך אף הוא לא גנב ולא ארחא-פרחא ; אולי הצדק עמו ואולי לא , ליהרג על כך לא כדאי .
–  טוריק אמר : " התפוררות " .
יתכן כי צדק .
הפרקליט , שהגן על רובנסקי , גם הוא דיבר על התפוררות , אך הוסיף : תקופות ההתפוררות הן לפעמים התקופות המקסימות ביותר .
–  ומי יודע : אולי לא רק מקסימות אלא גם נעלות על פי דרכן ?
כמובן , אנוכי –  בן המחנה שהתקומם כנגד ההתפוררות , אינני רוצה בשכנים , רצוני לישב את הבריות איים איים ; אבל –  מי יודע ?
מכל מקום , דבר אחד כבר הוכח כאמת היסטורית בדוקה : מן ההכרח לעבור את שלב ההתפוררות , כדי להגיע להתחדשות .
ובכן , ההתפוררות היא כערפל בשעת לידת החמה , כחלום בטרם-שחר .
מרוסיה היתה אומרת , כי הנפלאים שבחלומות הם החלומות בטרם-שחר .
מי כתב את החרוזים הללו : חזות-הדמדומים , בת-שחר מערפלת , סמקן ואזמרגד ותכלת ולילך : כך יהזה לבי שירו שלא השח של משורר גדול , שלא נולד בחלד ; פיטן הממלכה , לא יצרה עוד אל , מחוז מראות אין-יש ומוסיקה אלמת , אשר את פרכתו יגל לרגע-חמד , לפני היקיצה , חלום אחרית-הליל .
חוששני , כי אני בעצמי כתבתי אותם ; ככל שאזקין , כן ארבה לצטט מדברי עצמי .
אצטט איפוא ( בפעם השניה ) גם זאת : ימי-דורי , בנכם אני מבטן .
אראה בכם גם זהר גם רקב .
בנכם אני –  אהב בכם כל כתם , כל ארסכם אהב .

" מצחיקים " ...
הנה משוטט אני בחוצות עיר ובפינות השונות אני פוגש אותם שוב .
ראשון עלה עלי במרוצה בטלן פעור-פה , אזניו משובבות ועיניו מגולגלות .
את פניו לא אזכור , כבר מאה פעמים נשבעתי כי לא אזכור , אך כלום תתכן צורה אחרת לעינים הללו , שארבו כל הימים לראשית-הפלא ואף ראו חזות-פלא בכל ?
אנגלי אחד כתב לפני מותי אימרה עמוקה : " אלוהי , אני הזקן תרתי את כל ארצך ולא ראיתי דבר-חולין על פניה " .
הכל –  פלא , כל גרגר-אבק פלא הוא , ומרקו ידע זאת ; ומפני כך שומה על עיניו להיות לטושות תמיד .
ואיזה אזנים , אם לא מעשה-אפרכסת , יכלו להיות לאדם זה , למען יוכל להאזין כל ימיו , שמא קוראים לו –  לא איכפת מי , אם גרוזיה או רוסיה , אם מן הנהר או מן החוף , אם טובע ואם שיכור ?
קוראים –  וחסל : צריך ללכת .
בפינה הבאה שוב עומד סטודנט בן-חיל בפאפאחה ו"מנצח על התנועה " ; והוא עצמו –  מבושם .
לשם מה ינצח על התנועה ?
ככה : עלתה המחשבה על הדעת , נזדמנה קרן-זוית בלי שוטר , ועגלונים מכל צד –  לא ייספרו מרוב .
לו אחרת במקצת נשתלבו מסיבות-חייו ולו נזדמן לו איזה שבט באפריקה , שקבר אך אתמול את מלכו השחור , או כנופית מבריחי-מכס באותה אודיסה עצמה מצפני שבעים שנה ; או מפלגה במחתרת ליטא , לא איכפת פלונית או אלמונית –  כי-אז יכול היה גם שם להעשות פתע-פתאום שליט לשעה ; ואפילו לתמיד , כי הרי אם נולדת בן-מלך , לא בנקל תחמוק מתחת שולי איצטלת-המלכות , אף אם היתה לך כבר לזרא .
מיהו " בן-מלך מלידה " –  זה ידוע מכבר : זהו תינוק , שנשקה לו פיה בעריסתו .
ביום לידתו של סיריוז'ה תכונה רבה היתה בארמון הקוסמות , כולן נקראו לשירות , כולן עד אחת .
כל הפיות הטובות , אך ורק הטובות –  לשום מכשפה רעה לא ניתנה דריסת-רגל ; כל אחת הביאה שי , שהיה בו כדי למלאות את חייו של גיבור בגיבורים , גיבור גוף או רוח ; ורק זו הצרה , כי היו הפיות רבות מדי .
בפינה השלישית עברה , מבלי שתואיל להשגיח בי , מתוך ריחוק בחלני , יפיפיה קרה כחולת-עינים בגלימת-פאר של פילגש עשירה ומעודנת –  ואני יודע , כי תחת הקטיפה עוטה את גופה כתונת-שער עם מחגורת חוטי-תיל .
לו שרט אותה מישהו וטעם בלשונו טיפת-דם מדמה –  נכווה היה בחומץ-הגפרית .
כל שלימות הלהט של הגזע המרדני ביותר בעולם נצטברה בדם זה ; כל חוט מחוטי הנשמה –  מתכת ; אלוהים יודע , איזו מתכת היא זו ובאיזה מעמקי-תהומות    טמונים אוצרות-עפרותיה , אך מתכת היא במאה אחוז .
אני ראיתיה לאחרונה ברסטורן " וינה " , אך לאמיתו של דבר היא חיה חיי סגפנית במכלאת-נזירים ומענה את עצמה לכבוד מין משיח , שלא עלה עדיין משלו אף על דמיון הצלפנים : משיח-משטמה ; כל מזמור-תהילים לכבודו מתחיל במלה " ארור " , ומתפללים אליו –  בחריקת-שיניים ...
–  לפני כעשר שנים פגשתי בפריס מכרה , שישבה זמן רב בכלא " לוביאנקה " .
היא סיפרה לי , כי זמן-מה נמצאה עמה בתא אשה צעירה או צעירת-מראה , שחורת-שער וכחולת-עינים , פרופיל יווני מובהק –  אף ומצח בקו אחד .
האסירה השניה הזאת שרויה היתה בדאגה רבת-יסורים –  לא לעצמה אלא לבעלה , שנתפס במסיבות חמורות , ובאחד הלילות , תוך געיה בבכי יבש , לחשה על אזנה של מכרתי את כל האמת כולה על בעלה זה : באמת , מסיבות חמורות .
גם למכרתי היה אז בעל , שנאסר עוד קודם : באותו לילה פרצה גם היא בבכי ושפכה את לבה בלחש .
למחרת בבוקר הוצאה שכנתה בחולת-העינים מן התא –  ולא שבה עוד .
את מכרתי הוציאו במהרה לחפשי ובשעת השחרור מסרו לה כתובת המקום , בו אפשר לקבל את החפצים והתעודות , שנותרו אחרי בעלה .
–  שאלתי : - והצפרניים היו מכורסמות , אינך זוכרת ?
–  אך היא לא השגיחה בכך .
את טוריק לא אפגוש בשום פינה : " לא משלנו " , אמרה מרוסיה .
פגישתי עם מרוסיה תהיה לא ברחוב , נדברנו להפגש אצלי בלוקניה .
אולם בדרך אעבור במרכבה על ביתם לשעבר ; לא אעיז לצלצ ולעלות , רק אסיר את כובעי ואעבור על פניו .
המרצפת הרעשנית מכוסה קש , פן יהדהדו הגלגלים , כי יפה דממה דקה למקום זה , מקום טבח-אלוהים ללא-תכלית-וטעם ומכאוב תהומי ללא קץ .
למעלה , בקומה השניה , ערוך חדר-המיטות באפנה החביבה התמימה של fin de si é cke < ! [ if ! supportFootnotes ] > [ ix ] < ! [ endif ] > ; מן הכר צופיות שתי עינים יבשות ונועצות את מבטן בקומוד < ! [ if ! supportFootnotes ] > [ x ] < ! [ endif ] > ; ועליו חמישה צילומים , כולם של פעוטות בשמלות-הילדות וזאטוטים במכנסיים קצרים , ובלב כל צילום תקועה סכין חלודה .
ומעל ללוקניה שוב יאיר חרמש-הסהר , ריח הפרחים הקמלים יעלה באפנו ואזנינו תקלוטנה הדי מנגינות שחלפו לבלי-שוב ולא ינוגנו עוד לנצח .
והכל ישוב להיות כאז , בליל-אין-כלולות שלנו , אלא לדבר נצטרך לא במלים , כי אם בלשון הרהורים .
ואני אחשוב , מה נפלאה היא המלה " לטיפה " .
כל מה שיש מן הטוב והיפה בעולם אינו אלא לטיפה : זיו-הירח , המיית גלי הים , אוושת ענפי-העץ , ריח-הפרחים או המוסיקה –  הכל לטיפה .
ואלוהים עצמו , לו ניתן להגיע אליו , להעירו משנתו , לנזוף בו במיטב דברי-הגנאי על כל מה שעולל בעולמו , ואחר-כך להתפייס עמו ולכבוש פנים בין ברכיו , - אף הוא , ודאי , לטיפה .
והטובה והמאירה שבלטיפות , שמה –  אשה .
מצחיקה היתה העיר ; ואולם גם הצחוק –  לטיפה הוא .
אך ודאי זה-מכבר לא נשאר מאודיסה ההיא ולא כלום , ולא כדאי להצטער , כי לא אשוב לראותה ; ובכלל –  תם הסיפור ונשלם .

הערות המחבר על " חמשתם " בשנת 1933 חלה הפסקה בהופעת השבועון " ראזסווייט " בפאריס , ועל-ידי כך נפסקה גם הדפסת הפרקים של " חמשתם " .
עם חידוש הופעת " ראזסווייט " ב-15 בינואר 1934 הודפס בו , כהמשך לפרקים הקודמים , הפרק י"ט ( המספר את קצו של מרקו בפטרבורג ) .
בו בגליון של " ראזסווייט " , בהערה מיוחד לרגל חידוש הדפסת הפרקים של " חמשתם " , כתב המחבר בין השאר : אומרים לי , כי אחרי הפסקה כל-כך ארוכה מן ההכרח לחבר " סינופסיס " , תמצית הפרקים הקודמים , ולא –  לא יזכרו הקוראים , מי פלוני ומי אלמוני .
אין בכך פליאה –  המחבר בעצמו , למשל , אינו זוכר , מה שמות הוא קרא לאחדים מגיבוריו .
לעומת-זאת , הם עצמם וקורותיהם זכורים לו היטב : כל אלה היו אנשים חיים , והדברים קרו באמת כך או כמעט כך כפי שקיבל על עצמו המחבר לספר וכפי שבמקצת כבר סיפר .
ואף-על-פי-כן קשה עליו מאוד לחבר " סינופסיס " : כיצד עושים זאת ?
מעולם לא ניסיתי .
- - - ננסה .
בראשית המאה ישבה באודיסה משפחה יהודית בשם מילגרום , האם אננה מיכאילובנה והאב איגנץ אלברטוביץ' .
את האב עשיתי , כמדומני , לסוחר-תבואה ; על כל פנים , משפחה אמידה ולפי קנה-המידה האודיסאי בימים ההם –  גם אינטליגנטית .
ילדיהם –  הם הם " חמשתם " , גיבורי סיפורי .
הבכירה , מרוסיה אדמונית-השער ( אשר , כפי ששמעתי , הועתקה על-ידי המחבר מדמויות של כמה גיבורות מיצירותיו הקודמות : שכן יקר לו מאוד בימי-עלומיו הפרוטוטיפ שלה ) אומרת על עצמה : " לא נשאר ברחוב דה-ריבאס אף סטודנט אחד , שיוכל להתפאר כי לא התנשק עמי מעולם " .
היא כמעט נעשתה לאשתו של ימאי רוסי-נוצרי –  על כל פנים , כמעט שנישאה לו ללא שום טקס , בלילה בבקעה אחת בלנז'ירון , - אך ברגע האחרון הפריעם הפרמצבט סמוילו קוזודוי , ומרוסיה נישאה לפרמצבט , נסעה עמו לאובידיופול , ילדה ילד , מחכה לשני , ומרוצה מאוד מחייה החדשים .
אחיה מרקו –  עלם חביב , גלוי-לב ותמים , אך אנשים כאלה לא יצלחו לשום " תכלית " .
לבו נמשך אחרי צמחונות , הגנה-עצמית , תורת-בודהא , בקשת-אלוהים , המלחמה הרוסית-יפאנית ; הוא נסע לפטרבורג , לאוניברסיטה , ושם דבר בבחורה וואלנטינוצ'קה , שמעמדה לפי תעודת-זהותה " מישצ'אנקה " ומשלח-ידה בעבר אינו זקוק לביאורים .
את קצו של מרקו סיפרתי בפרק שאבד במסעי : כעת כתבתיו מחדש , ובו אתחיל בסיום הסיפור .
האחות השניה , ליקה –  יפיפיה יוצאת-מן-הכלל ( אך מכרסמת ציפרניים ) ; משחר ילדותה היא נוטה לכיוון שמאלי ומביטה בעין רעה על כל סביבתה .
ישבה בבית-הסוהר , הוגלתה אי-שם צפונה , משם ברחה לחוץ-לארץ .
בברן הפגשתיה במקרה –  מבלי פרש בשמה –  עם האיטלקי וורניצ'י הוא נמצא אז בשירותו של אחינו-לגזע המפורסם מנסיביץ'-מנוילוב ( בגוף הסיפור , בקיצור –  מ .
מ . ) , אשר אירגן בחוץ-לארץ את הריגול אחרי המהגרים הרוסיים הפוליטיים .
ליקה נעשתה לבת-לוייתו בחיים , ולפי דעתי , אהבה אותו באמת , אך בו בזמן היתה מרמה אותו –  הוא בתום-לבו חשב אותה לצרפתיה , והיא היתה מגלה את סודותיו לבולשי-המרגלים מטעם מפלגתה : כך היה טיבה של אשה זו – " יפה כמלאך-השמים , רעה וזדונית כשטן " .
ועוד היה אח סיריוז'ה –  טרזן , בזבזן , פייטן לעת-מצוא , " שרלטן " כדברי אביו ; עלם בעל סגולות יקרות מכל המינים –  ואפילו " מסוגל לכל " .
היו לו ידידים גם בין הגנבים בנמל וגם בין הנוכלים במועדוני-הקוביוסטוסים ; וספרק אחד סופר , כיצד הוא ערך " אכספרופריאציה " אצל שני קרובי אביו , שני אחים , המצטיינים בזה שאחד מהם נקרא אברם מויסייביץ' והשני –  בוריס מבריקייביץ' .
מלבד-זאת עומד סיריוז'ה בקשרי ידידות מוזרה עם שתי גברות מן החברה : " ניורה וניוטה " , אם ובתה , שאינן זזות זו מזו , מתלבשות כתאומות ושתיהן , כפי הנראה , מאוהבות זה-מכבר בסיריוז'ה ; ומה היה סוף-הדבר , על כך יוודע לקורא במועד הנכון .
החמישי , טוריק , כלומר ויקטור – " עמוד-התווך של המולדת ומשענת כסא-המלכות " .
למד יפה להפליא , התנהג למופת , את המחברות החזיק בנקיון מוחלט ; מדובר בו בסיפור הזה פחות מאשר בכל השאר , כי בחיי בחורים מסודרים ומעשיים כמוהו אין מקום לשום הרפתקאות .
ומה היה בסופו , על כך יוודע לקורא במועד הנכון .
עכשיו תופס אני , מאוחר מדי , כי לא רק הפרק האבוד , שהקמתיו כעת לתחיה , מוקדש לקצו של אחד הגיבורים , אלא גם הפרקים הבאים יהיו , בזה אחר זה , בעלי אותו תוכן חסלני .
אבל –  מה לעשות , כך היה גם המציאות : מרה היתה אחריתם של גיבורי ; מנקודת-מבטי , מרה היתה אפילו אחריתם של ליקה וטוריק , אם כי יתכן כי שנים אלה חיים וקיימים מעבר לאפקי עד היום הזה ואף שמחים בחלקם .
ה"סינופסיס " נגמר ; שוב מתחיל הסיפור .

לתוכן הענינים .

לדף הראשי של פרויקט בן-יהודה .

< ! [ if ! supportFootnotes ] > [ 1 ] < ! [ endif ] >  ידונית , גליל-פרווה לחימום ידים .

< ! [ if ! supportFootnotes ] > [ 2 ] < ! [ endif ] >  פריסטאב –  תואר קצין-משטרה רוסי בימי הצאר .

< ! [ if ! supportFootnotes ] > [ 3 ] < ! [ endif ] >  ( צרפתית ) בערך : " האחרונה שבדאגותי " .

< ! [ if ! supportFootnotes ] > [ 4 ] < ! [ endif ] >  ) צרפתית ) ביטוי ציורי , שכונתו כאן בערך : לא רע , " אפשר לסבול " .

< ! [ if ! supportFootnotes ] > [ 5 ] < ! [ endif ] >  שדרת-עמודים .

< ! [ if ! supportFootnotes ] > [ 6 ] < ! [ endif ] >  מוסד ציבורי רוסי בימי-הצאר , שהוקם בכל פלך ומחוז מטעם מעמד האצילים בעזרת חוגי-המשכילים והחזיק רשת בתי-ספר , בתי-חולים ומרפאות לטובת הישוב הכפרי .

< ! [ if ! supportFootnotes ] > [ 7 ] < ! [ endif ] >  זרם עממי-אידאליסטי בתנועה המהפכנית ברוסיה , שדגל בשם המוני האיכרים , בניגוד למרכסיסטים , שנשענו על מעמד הפועלים העירוניים .

< ! [ if ! supportFootnotes ] > [ 8 ] < ! [ endif ] >  קדטים ( או ק .
ד . )
–  קיצור ל"דמוקרטים קונסטיטוציוניים " , מפלגה ליברלית מתונה ברוסיה הצארית .

< ! [ if ! supportFootnotes ] > [ 9 ] < ! [ endif ] > " בתולה למחצה " .

< ! [ if ! supportFootnotes ] > [ 10 ] < ! [ endif ] >  שם שבועון רוסי ידוע ( " השדה " ) .

< ! [ if ! supportFootnotes ] > [ 11 ] < ! [ endif ] >  עי' " חוחול " ( הערה לעמוד 208 ) .

< ! [ if ! supportFootnotes ] > [ 12 ] < ! [ endif ] > " דברים היוצאים מן הלב " .

< ! [ if ! supportFootnotes ] > [ 13 ] < ! [ endif ] > " המעין " .

< ! [ if ! supportFootnotes ] > [ 14 ] < ! [ endif ] > " סביב העולם " .

< ! [ if ! supportFootnotes ] > [ 15 ] < ! [ endif ] > " עולמו של הבורא " .

שמות שבועונים וירחונים רוסיים שונים לילדים ולנוער .

< ! [ if ! supportFootnotes ] > [ 16 ] < ! [ endif ] >  ( צרפתית ) " הספריה הורודה " ( לילדים ) .

< ! [ if ! supportFootnotes ] > [ 17 ] < ! [ endif ] >  ( צרפתית ) קטעים נבחרים .

< ! [ if ! supportFootnotes ] > [ 18 ] < ! [ endif ] >  ( רוסית ) אספסוף , חלאת-אדם .

< ! [ if ! supportFootnotes ] > [ 19 ] < ! [ endif ] > " סמולני אינסטיטוט " –  מוסד חינוכי ידוע לבנות-האצילים בפטרבורג בימי הצאר .

< ! [ if ! supportFootnotes ] > [ 20 ] < ! [ endif ] >  כובע פרווה .

< ! [ if ! supportFootnotes ] > [ 21 ] < ! [ endif ] >  לפי ביטוי רוסי היתולי , המיוסד על לשון נופל על לשון , " לנסוע לריגה " פירושו להקיא .

< ! [ if ! supportFootnotes ] > [ 22 ] < ! [ endif ] >  ( צרפתית ) : והריני כאן .

< ! [ if ! supportFootnotes ] > [ 23 ] < ! [ endif ] >  כומר רוסי .

< ! [ if ! supportFootnotes ] > [ 24 ] < ! [ endif ] >  משחק קלפים ( מלשון בנק ) .

< ! [ if ! supportFootnotes ] > [ 25 ] < ! [ endif ] >  נרתיק לסיגריות .

< ! [ if ! supportFootnotes ] > [ 26 ] < ! [ endif ] >  שיר סטירי ידוע מאת הסופר הרוסי קנטמיר .

< ! [ if ! supportFootnotes ] > [ 27 ] < ! [ endif ] >  הורד , הרם ( קריאות ספנים וסוורים בשעת טעינה ופריקה ) .

< ! [ if ! supportFootnotes ] > [ 28 ] < ! [ endif ] >  לוליין מכנסיית " נוטר-דאם " .

< ! [ if ! supportFootnotes ] > [ 29 ] < ! [ endif ] >  ( איטלקית ) הגוף היפה ביותר בכל פיאצה די-ספאניה ( כיכר-ספרד שברומא ) .

< ! [ if ! supportFootnotes ] > [ 30 ] < ! [ endif ] >  ( איטלקית ) רחוב הפולנים .

< ! [ if ! supportFootnotes ] > [ 31 ] < ! [ endif ] >  ( או אס-דקים ) –  סוציאל-דמוקרטים .

< ! [ if ! supportFootnotes ] > [ 32 ] < ! [ endif ] >  סוציאליסטים-ריבולוציונרים .

< ! [ if ! supportFootnotes ] > [ 33 ] < ! [ endif ] >  ( צרפתית , je ) אנוכי ( סיריוז'ה משתמש כאן בכוונה בצורה משובשת במקום moi ) .

< ! [ if ! supportFootnotes ] > [ 34 ] < ! [ endif ] >  ( צרפתית ) יבוא !

< ! [ if ! supportFootnotes ] > [ 35 ] < ! [ endif ] >  ( גרמנית ) אנושי , יותר מדי אנושי .

< ! [ if ! supportFootnotes ] > [ 36 ] < ! [ endif ] >  ( אנגלית ) שלטון-בית , סיסמה מפורסמת של אירלנד בימי מאבקה לעצמאות .

< ! [ if ! supportFootnotes ] > [ 37 ] < ! [ endif ] >  משחק-קלפים .

< ! [ if ! supportFootnotes ] > [ 38 ] < ! [ endif ] >  קריאת-אזהרה בלשון-גנבים .

< ! [ if ! supportFootnotes ] > [ 39 ] < ! [ endif ] >  בת מעמד עירוני בלתי-מיוחס .

< ! [ if ! supportFootnotes ] > [ 40 ] < ! [ endif ] >  משחק-קלפים .

< ! [ if ! supportFootnotes ] > [ 41 ] < ! [ endif ] >  ( רוסית , ראשי-תיבות ) " האגודה הרוסית לספנות ולמסחר " .

< ! [ if ! supportFootnotes ] > [ 42 ] < ! [ endif ] >  התקפת-סחיטה , שוד ( קיצור המלה אכספרופריאציה ) .

< ! [ if ! supportFootnotes ] > [ 43 ] < ! [ endif ] >  זכר ונקבה .

< ! [ if ! supportFootnotes ] > [ 44 ] < ! [ endif ] >  ( צרפתית ) בטוי עממי מעין " בחור כהלכה " .

< ! [ if ! supportFootnotes ] > [ i ] < ! [ endif ] >  Prince charmant - ( צרפתית ) נסיך נחמד .

< ! [ if ! supportFootnotes ] > [ iii ] < ! [ endif ] >  Debaucher une jeune trees pure –  ( צרפתית ) " לפתות נערה טהורה מאוד " .

< ! [ if ! supportFootnotes ] > [ iv ] < ! [ endif ] > " חוחול " –  כינוי לאוקראיני .

< ! [ if ! supportFootnotes ] > [ v ] < ! [ endif ] > " קצפים " –  כינוי לבני רוסיה-הגדולה .

< ! [ if ! supportFootnotes ] > [ vi ] < ! [ endif ] >  Tour de force   - ( צרפתית ) מעשה-להטים .

< ! [ if ! supportFootnotes ] > [ vii ] < ! [ endif ] >  Standesgemaess –  ( גרמנית ) בהתאם לדרגה או למעמד .

< ! [ if ! supportFootnotes ] > [ viii ] < ! [ endif ] >  L'envoi –  ( צרפתית ) בדרך-כלל –  חרוזי-סיום או הקדשת-לואי בסוף שיר , ביחוד בבלדה ; כאן –  סוף-דבר .

< ! [ if ! supportFootnotes ] > [ ix ] < ! [ endif ] >  Fin de si è cle –  קץ המאה ( כינוי לסוף המאה הי"ט ) .

< ! [ if ! supportFootnotes ] > [ x ] < ! [ endif ] >  קומוד –  ארון-מגרות נמוך .

